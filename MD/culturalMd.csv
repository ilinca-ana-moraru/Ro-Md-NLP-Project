siteIdx,link,text
1,https://nataalbot.md/2016/05/27/vernisajul-vinului-terapie-de-cuplu-intre-tine-si-tara-ta/,"La Chișinău, de 2 ori pe an, se adună vinificatorii locali, mari și mici, în jur de 30 de companii, pentru a-și prezenta noile vinuri, noile medalii și deci noile motive de mândrie. Iar vizitatorii, cine cu invitații, cine cu bilete cumpărate, primesc fiecare câte un pahar de vin în dar, degustă vinurile și se dau cu părerea. Pe 26 mai am avut și eu ocazia să particip la Vernisajul Vinului, la cea de-a X-ea ediție. De pe poziația de debutantă, îndrăznesc să cred că Vernisajul Vinului este un eveniment care se bucură de mare succes. Pe deoparte sunt vinificatorii, care în pofida situației economice precare, a embargoului rusesc, a restricției de a face publiictate directă la alcool, a unor exporturi care sunt încă în faza de stabilire și a unor consumatori locali cu beciurile pline de vin de casă, reușesc să-și mențină activitatea, să prezinte onorabil vinurile, cu o doză sănătoasă de mândrie. Pe de altă parte este publicul, poate nu neapărat foarte versat în vinuri, dar implicat și elegant. Vernisajul Vinului este un eveniment foarte frumos, cu lume bună, străini și localnici, vinificatori profesioniști și amatori. Decorațiuni din flori naturale, gustări destule ca să nu te simți flămând. Vinul curge gârlă. De data aceasta preponderent alb și rosé. Vernisajul Vinului este genul de proiecte care nu doar valorifică și promovează, ci și educă. Vinul dezleagă limba. Toată lumea la vernisaj stă de vorbă. Se dă cu părerea, compară, dă verdicte, alege, laudă, critică. E chiar puțin ciudată atmosfera. Pe ai noștri nu îi vezi prea des entuziasmați de ceva. Dar uite că vinul ne transformă. Ne deschide la minte, la gură, la suflet. Pe lângă faptul că oamenii degustează și fac schimb de păreri, ei fără să vrea se molipsesc de puțină mândrie pentru țara lor. La acest prim Vernisaj al meu am înțeles că e o bună terapie de cuplu, între moldoveni și țara lor. Eu m-am săturat să mă simt venind dintr-o țară săracă și plină de probleme. Eu vreau să mă pot lăuda că vin dintr-o țară prosperă și bogată. Și chiar m-am simțit bogată, grație vinificatorilor noștri. Da data aceasta voi evita să spun ce vin mi-a plăcut mai mult. Aș vrea să pot compara această ediție cu următoarea, să mai prind la cunoștințe și terminologie. Am gustat Mănăstirea Rohrbach de la Gitana, Albăstrele de la Acorex, un spumant extraordinar și aromat de la Vinăria Poiana și din legendarul Albarino de la Fautor, am gustat din Feteasca Regală de la Etcetera și din îndrăgitul meu Heres de Ialoveni. Mi-aș fi dorit ca ce am văzut la Vernisajul Vinului să devină o cultură de masă. Iar omul de rând să vadă în vin nu o băutură în care să-și înece amarul, ci un rod prețios al pământului său, pe care trebuie să știi cum, când și cât să-l conusmi cu plăcere, în voie și elegant. Până la urmă, toate se reduc la educație. Am înțeles că acestei fete trebuie să-i adresăm o porție de felicitări pentru ideea vernisajului. I le adresez. Diana Lazăr, ești o vizionară. Următoarea ediție a Vernisajului Vinului este în decembrie. Biletele sunt disponibile pentru toți doritorii. Veniți să vă reîndrăgostiți și voi."
1,https://nataalbot.md/2016/08/01/gustar-experience-ziua-1/,"În afară de faptul că e foarte cald, luna august este extraordinar de ofertantă pentru a explora Moldova. Săptămâna aceasta sunt pe drumuri. Călătoresc cu 11 fotografi prin țară. 7 din acești fotografi sunt din Moldova, dar nici măcar ei nu au vizitat până acum multe din locurile pe care le-am ales drept destinații pentru acest photo trip. Azi vă arăt pe unde am hoinărit cu aparatele foto în prima zi de proiect. DESTINAȚIA I: CASTEL MIMI Este oficial! Pe 17 septembrie Castel Mimi își deschide larg porțile pentru vizitatori. Pe teritoriu încă se fac lucrări, dar multe dintre ele vor fi încheiate până la mijlocul lui septembrie. Optimismul Cristinei Frolov ar fi bun de împărțit în doze mici la toată populația țării. Ce-am văzut din ce nu a mai văzut? De exemplu, acest perete de teracotă, construit în epoca sovietică, peste peretele de piatră original al castelului. Cred că acest colț trebuie conservat așa cum este el acum și păstrat ca o atracție a locului, pentru a arăta diferența de gusturi, materiale și atitudini în diferite epoci de existență a acestui edificiu. Fotografii noștri s-au simțit bine în răcoarea beciurilor castelului. Pozele au început să curgă gârlă. Nu pot să nu remarc splendoarea de masă pregătită de gazde. Ca și organizator al acestui proiect, am depus un efort mare să selectez destinațiile, să organizăm toată logistica, de la apă potabilă până la spray de țânțari. Dar, la un moment dat, anumite lucruri nu mai depind de noi. Cum ar fi, de exemplu, cât de conștiente sunt gazdele de faptul că de pregătirea lor depind și impresiile pe care le vor lăsa vizitatorilor, și pozele care vor fi făcute ulterior. Când te strădui să impresionezi, asta neapărat dă rezultate. Așa a fost și cu acea masă, plină de bucate extraordinar de frumos expuse, dar și mai extraordinare la gust, care ne așteptau la Mimi. Vreau să spun un mare BRAVO gazdelor.Efortul vostru a fost apreciat. Iar eu voi avea grijă să recomand bucătăria voastră tuturor. Zacusca din gogoșari, puțin picantă, servită cu porumb copt și cârnați, făcuți după o rețetă veche a familiei. E vorba de umplutura de carne cu cartof din interior. Nu vă imaginați cât de bun este asta. Pateu de casă, tobă, cremă de brânză, roșii dulci de grădină, flori de dovleac, umplute cu brânză. Toate completate cu vinuri de la Mimi. Ca și organizator, țin să mulțumesc Cristinei Frolov și mamei sale Natalia, și întregii echipe de la Mimi, pentru generozitate, bun gust și ospitalitate, dar mai ales pentru înțelegerea că efortul nostru, fără efortul lor, s-ar egala cu zero. DESTINAȚIA II: MINI FERMA PRODUCĂTOARE DE BRÂNZĂ DE POPEASCA Despre Brânza de Popeasca am aflat în urma unei întâlniri avute la Ministerul Agriculturii. M-am ales atunci cu o listă de producători locali, care și-au înregistrat brandurile și și-au transformat produsele în marcă națională. Vadim și Mariana Osipov sunt gospodarii care administrează 200 de capete în ferma lor. Produc caș, cu diverse adaosuri precum mărar, pătrunjel, ardei gras, dar și brânză. Clienții lor sunt câteva restaurante și supermarkete din Chișinău. Muncesc foarte mult acești oameni, au zilnic de înfruntat o sumedenie de greutăți, de la factor uman până la condiții climaterice. Dar uite așa, în pofida tuturor greutăților, merg înainte și își văd de viața lor și mica lor afacere. De-ar fi mai mulți ca ei în Moldova. Mariana Osipov nu doar ne-a servit cu brânză și fructe, ci ne-a alintat ca pe niște prieteni apropiați, cu tot felul de bunătăți precum zeamă, plăcinte, miel cu ierburi aromate, sarmale, mămăligă. Când ne înțelegeam de meniu prin telefon, i se părea puțin. Ne-am sculat de la masă și toT putea fi hrănită o armată întreagă, atâta belșug rămânea acolo. Totuși ospitalitatea și generozitatea moldovenilor ar merita capitole aparte în cărțile noastre de istorie. DESTINAȚIA NR III: VINĂRIA ETCETERA Trebuie neapărat să ajungeți la Crocmaz. Și ce dacă-s vreo 120 km? Ieșiți din oraș! Mergeți să vă cheltuiți banii de weekend la țară. Nici nu vă imaginați cât bine va aduce asta regiunilor noastre. Vinăria Etcetera e un loc de poveste. Unul în care trebuie să vii ca să-ți încarci bateriile cu mândrie de țară. Tare mai suferim de un deficit de mândrie de țară. Și tare ne-ar trebui tuturor măcar un pic să ne molipsim de la oamenii ăștia, care nu mai apucă să se plângă de greutăți, ci acționează, muncesc din greu și construiesc. Tanti Nina, mama patronului, ne-a invitat imediat cum am ajuns, cu un zâmbet cât soarele de mare, să vedem cum se face plăcintă miresei. Ne-a spus și istoria plăcintei. Zice că ar fi gătită de mama miresei și adusă împreună cu o găină gătită la nașă acasă, a doua zi după nuntă. Și mai zice că tinerii nu au voie să mănânce din găină, ci doar să aleagă oasele și să le sădească la rădăcina unui pom. Rețeta plăcintei e cât se poate de simplă. Aluatul se face cu apă, făină și sare. Apoi trebuie lăsat să se odihnească ca mai apoi din el să fie întinse pe-o tavă 8 straturi subțiri: 5 la bază, unse cu ulei fiecare, apoi umplutură, apoi alte 3 de-asupra, iarăși unse între ele. Plăcinta se stropește cu ulei și să găurește cu o furculiță, ca se se coacă bine. Am gustat-o pe cea cu cartofi și ceapă. Este extrem de bună. Igor, este unul din cei doi frați Luchianov, patroni ai vinăriei Etcetera. Primii bani și i-au câștigat muncind la casino în SUA. La început și-au dorit să producă un vin bun. Apoi a veni ideea să construiască un restaurant și in hotel, care în curând va putea găzdui primii musafiri. La vinărie deja se organizează nunți și diverse petreceri. Igor ne-a invitat în vinărie și ne-a povestit cu lux de amănunte cum se produc vinurile lor. Prima partidă de vin, scoasă în 2007, le-a adus doar medalii, atât de bună a fost. De atunci vinurile le-au dat aripi. Ne-a servit cu vinul Petrichor care va fi lansat în curând. Am savurat un Serendipity roșu pe care vi-l recomand pentru buchetul extraordinar, dar și un Cuvé blanc care m-a făcut să-mi revăd atitudinea față de vinurile albe, în general. La vinăria Etcetera s-a încheiat prima noastră zi de . Fotografii au făcut schimb de păreri, eu mi-am tras concluzii ca și organizator. Mâine revin cu impresii proaspete. Poate vă convingem și pe voi să lăsați Chișinăul și să mergeți prin țară. Acolo nu e totul strălucit, dar sunt și raze de lumină care vă vor umple cu speranță și vă vor ajuta să vă reîndrăgostiți de Moldova. Pentru a urmări călătoria noastră în căutare de poze frumoase cu Moldova, intrați pe pagina evenimentului: Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/08/03/gustar-experience-ziua-ii/,"Această zi a trecut sub semnul trăirilor de suflet. Și pentru că sufletul nu este un camion de mare tonaj, când îi vine greu să care ceva după el, se descarcă sub forma unor lacrimi. Acest moment de eliberare l-am simțit la Palanca, când am primit o pâine mare și fierbinte din brațele Snejanei, după ce un grup de copii din sat ne-au oferit o primire atât de frumoasă și atât de emoționantă încât nu mi-am putut stăpâni emoțiile. Dar să ajungem până acolo. Azi grupul de fotografi a continuat călătoria GUSTAR EXPERIENCE pe meleagurile noastre. Azi ne cunoșteam puțin mai bine, discuțiile au devenit mai calde, de la priviri distante am trecut la glume, luat peste picior și îmbrățișări prietenești. DESTINAȚIA I: HOGINEȘTI, CASA OLARULUI Deși ne știm cu meșterul Vasile Gonceari de ani buni, niciodată nu am avut ocazia să-l cunosc atât de bine, cum am reușit azi. După 12 ani de muncă în Italia, în 2009, Vasile cu familia a revenit în Moldova. Și nu oriunde, ci în satul natal, Hoginești, raionul Călărași. Aici și-a construit gospodăria, unde azi se întâmplă tradiționalul Târg al Olarilor. Aflând că îl avem pe Stefano în grup, un fotograf din Italia, Vasile imediat a început să rupă într-o italiană rapidă și gălăgioasă, pentru a-și aminti, probabil, de acele vremuri când își câștiga pâinea departe de casă. Ceea ce m-a surprins cel mai mult, după atâția ani de când ne cunoaștem, e să-l văd pe Vasile în ipostaza de mentor. Nu era o simplă gazdă în fața unor musafiri. Și-a asumat cu multă seriozitate rolul de a contribui la impresionarea unor oameni și îndrăgostirea lor de țara noastră. Ne-a povestit detaliat despre lut, cel verde, roșu, galben, despre care și la ce folosește. Ne-a povestit cine era tatăl său, cu care se mândrește din toată inima. Care e diferența între un meșter și un ceramist, de ce meșter te naști, iar ceramist poți doar deveni. Vasile nu este un simplu olar, el este un fel de strajnic al meseriei sale. Și vrea ca oamenii să afle despre această meserie dintr-o sursă bună și de încredere. Vasile muncește mult. Poate face și până la 200 de oale pe zi. Știe totul despre roată, cum a fost pe timpuri, cum a evoluat, cât costă,ce fel de pedale sunt bune, ce formă a aparatului e mai comodă pentru olar. Este un expert, în fața căruia nu ai vrea să greșești cu vreo întrebare nelalocul ei. I-a lăsat pe cei curioși să încerce contactul cu lutul. Emoțiile eu dat peste margini. Vasile are un vis mare, cu care trăiește de câțiva ani deja. Vrea să construiască cea mai mare oală de lut din lume. Și, ca și orice artist, are un orgoliu care nu-i permite să meargă cu cerutul. El încă mai așteaptă să fie auzit de vreun minister sau sponsor generos. Vasile crede că această oală este un proiect, pe cât de ambițios, pe atât de necesar, pentru a pune o dată și pentru totdeauna punctul pe i: în Moldova sunt cei mai buni olari din lume. Olaru a pornit deja și pregătirea locului unde va fi construit un cuptor imens, în care vrea să ardă acea oală. Dar spune că și oamenii trebuie să realizeze importanța acestei oale gigantice ca și atracție turistică. Și atunci, cu mai mare ușurință ar veni fiecare cu câte o cărămidă pentru a construi cuptorul cu pricina. Dacă vreți să contribuiți la împlinirea visului celui mai reputat olar din Moldova, nu ezitați. Nici nu vă imaginați ce bucurie de copil veți primi drept recompensă. Primul olar a fost Dumnezeu, spune Vasile. Pentru că dintr-o bucată de lut l-a creat pe Adam. Cred că la Casa Olarului trebuie neapărat să mergeți cu copii. Ar fi o incursiune captivantă în istoria olaritului și a celor care s-au învățat să transforme lutul în obiecte care ne fac viața mai ușoară sau mai frumoasă. DESTINAȚIA II: ”CASA PĂRINTEASCĂ”, SATUL PALANCA, CĂLĂRAȘI De Casa părintească mă leagă multe amintiri calde. Câțiva ani în urmă am filmat o emisiune Sare și Piper de Paști. Atunci m-a îndrăgostit irecuperabil de Tatiana Popa. Grație acestei femei-legende am descoperit toată varietatea de plante aromate locale, adunate de ea într-o carte. Tot aici, la Palanca, am văzut prima dată covorul făcut după o tehnică veche de țesut, băsmăluța brodată pe vremuri de fete, pentru a-și urzi viitorul și colțul pentru acoperirea părului, pe care Tatiana îl poartă cu atâta mândrie zi de zi. Datorită ei, mi-am luat și eu peste ani câteva colțuri și mai cochetez cu ele la diverse ocazii. Aceste 2 ființe frumoase ne așteptau la poarta cu dulceață de cireșe, servită pe o frunză de cireș și cu apă de fântână. În curtea casei pluteau arome de grădină și din bucătărie. Am găsit-o pe Tatiana, îngrijorată de organizarea vizitei noastre, dar ușoară ca o pană în mișcările ei și mereu zâmbăreață. Aici inima mea s-a topit. Melodii în română, cântate de copii cu rădăcini ucrainești, care vorbesc preponderent rusa acasă, îmbrăcați în straie tradiționale autentice și pâine, încă fierbinte, oferită în semn de bun venit. Lacrimile au dat șuvoi din mine. Atâta timp cât așa ritualuri se vor mai practica în Moldova pentru a întâmpina musafirii și a le împărți ospitalitatea noastră, atâta vom avea dreptul să credem, că nu ne-am prăpădit ca și neam. Flămânzi fiind, ne-am scăpat la bunătăți, pregătite de femeile din sat. Cartoflence cu ghiveci de tomate verzi, serbușcă – un fel de zeamă făcută pe zer, sarmale cu bulgur. Niciun gram de carne, dar te simți sătul și fericit. La desert- infuzie de plante cu alivancă și dulcețurile casei. Cineva, după un asemenea prânz copios, ar trebui să-și ia o pauză, noi însă am urcat pe biciclete și am mers prin sat pentru a explora un circuit culinar întitulat ”Palanca Delights”. În gospodăria Tatianei tocmai s-a înfiripat un proiect turisti, susținut de polonezi. 10 biciclete așteaptă turiștii, ca să-i poarte pe ulițele acestui sat fermecător, apărut sute de ani în urmă, datorită ucrainenilor pribegi. Circuitul culinar poartă gurmanzii prin diverse gospodării din sat. Oamenii s-au lăsat convinși să primească turiștii, adică să respecte anumite norme de ospitalitate, igienă alimentară, vestimentație. În prima gospodărie a familiei Chistrea am fost primiți cu dulcețuri, tartă de dovleac și suc proaspăt de roșii. Așa sătui cum eram, oricum am gustat de toate, că să putem aprecia efortul gazdelor. În următoarea gospodărie a familiei Vdovicenco, am gustat produse din mere, gazdele având mai multe hectare de diferite soiuri de mere și fiind unii dintre cei mai mari producători de mere din zonă. După pedalat prin căldură, sucul proaspăt de mere a mers ca pe unt. Iar gazdele, cu mult drag și căldură, ne-au povestit despre soiurile de mere cultivate și despre metodele de conservare ale sucului pentru iarnă. ”Palanca delights” este un proiect nou, care ca și multe alte proiecte din Moldova, în care europenii investesc fonduri, are șanse egale să reușească sau se ieșuieze. Doar că fata din imaginea de mai jos, pe care o cheamă Elena Scobioală, membru al Mișcării ecologiste din Moldova, va face tot ce-i stă în puteri ca acest circuit culinar să prindă viață, să fie solicitat de străini și să aducă cât mai multe beneficii comunității din Palanca. Mă bucur că am putut și noi pune umărul la testarea turului și la popularizarea lui. În gospodăria familiei Rață am gustat din lactatele care hrănesc întregul sat. Chișleac, brânză, lapte covăsit. Gospodina chitită frumos, alături de soțul său modest și rușinos, ca prima dată, și-a prezentat bucatele, bucurându-se pentru fiecare apreciere primită. Turul nostru culinar s-a încheiat la Tatiana Podgurschi în gospodărie. Aici am fost învățați cum se bea țuica turnată într-o adâncitură scobită în pere. Lichiorul de zmeură a fost divin. Iar gazda, ar fi de o mie de ori mai bună decât multe prezentatoare de televiziune, care fără prompter nu știu să lege două vorbe. Cred că ar fi în plus să vă spun care este motivul bucuriei de pe fețele noastre. DESTINAȚIA III: ECO FERMA ANTONINEI TOCARENCO DIN SATUL BAHMUT La poalele acestui stejar de 250 de ani vechime, din satul Bahmut, am făcut următorul popas. Aici, Antonima Tocarenco, o doamnă carismatică, plină de viață și înțelepciune, ne-a făcut o excursie în gospodăria sa. Crește plante aromate, mure și fructe, ghidându-se de experiența sa de 25 de ani în biologie. Toate sunt crescute ecologic și cu multă dragoste. Antonina este o legendă vie. Nu știu cum să vă descriu acest om mai bine, are o poftă de viață și comunicare incomensurabilă. Mai multe restaurante din Chișinău se numără printre clienții Antoninei. Zâna plantelor aromate spune că nu lucrează cu toți, pentru că nu toți pricep. Furnizează plante celor elevați, cu bun gust și cu suflet bun. Nu cred că există pe lume vreo plantă aromată sau floare comestibilă pe care să nu o aibă în grădină. Melisa, busuioc de trei feluri, sparanghel, măghiran, cimbru de mai multe feluri, mintă, chiar și cu aromă de ananas, salvie, panseluțe și o sumedenie de alte culturi despre care fotografi noștri auzeau prima dată. Cum să dau de așa mure și să nu fac o poză cu ele? La final, Antonina ne-a servit cu sosul pesto pe care îl pregătește doar din ingrediente locale. Unul din ele, cu busuioc de lâmâie, mi-a tulburat liniștea. Asta nu încape în nici o descriere. Antonina ne-a servit cu dulceața din rubarbă cu portocale, pregătită după o rețetă franțuzească.Iar mai jos, în imagine, vedeți niște rulouri din foi de pireu de mere și zmeură, crescute în gospodărie. Desertul perfect pentru cine caută să scape de greutate, dar și gustarea ideală pentru copii. DESTINAȚIA IV: BAHMUT CLUB Noaptea am fost cazați la Bahmut Club. Încă o descoperire plăcută din această călătorie fotografică. Chiar în mijlocul Codrilor, un complex de căsuțe, care de vreo doi ani primește turiști, răsfățându-i cu aer curat, liniștea pădurii, mâncare bună, țuică și vin de-al casei. Nicolas Nicula este patronul fabricii Covoare Ungheni și, respectiv, Bahmut Club, moștenit drept baza de odihnă a fabricii. Acum 2 ani complexul era în paragină.Azi patronul Bahmut Club este bucuros să-și poată vedea bucățica de rai readusă la viață. La Bahmut Club puteți merge dacă vreți intimitate, plimbare prin pădure și evadare din gălăgia urbană. Apropo, un mare avantaj, cel puțin pentru min, este că nu au țânțari și seara este o plăcere să te afli în natura Codrilor. Iar, noi, am încălecat pe-o roată și ne continuăm drumul Gustarului prin Moldova. Mâine revin cu noi descoperiri. Ca să vă puteți iubi țară, trebuie întâi să o cunoașteți, iar noi vom încerca prin fotografii frumoase să vă ducem acolo unde încă nu ați ajuns. PENTRU A REVENI LA ALTE ZILE FACEȚI CLICK AICI: Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/08/08/gustar-experience-ziua-iii/,"Salut dragi urmăritori ai aventurii noastre fotografice. Am rămas corigentă la rapoarte pentru zilele anterioare. Și asta pentru că am ajuns cu călătoria noastră prin locuri în care nu am avut mare contact cu civilizația, netul și electricitatea. Cea de-a treia zi a călătoriei noastre a început cu un mic dejun copios la Bahmut Club. Cu greu m-am despărțit de locul acesta. Mi-ar fi plăcut să mai stau măcar încă o zi sau două ca să-l explorez. Această zi a fost despre natură, peisaje și magie. DESTINAȚIA I: PĂDUREA DOMNEASCĂ. ACASĂ LA ZIMBRI De la prima mea vizită la Pădurea Domnească și până acum s-au ameliorat niște lucruri. În primul rând, a fost construit un pasaj din lemn care oferă o vedere mult mai frumoasă și mai cuprinzătoare asupra habitatului zimbrilor. La ora actuală, rezervația are 2 pui de zimbri, care-s ținuți în același ocol cu mamele lor, dar de tata sunt separați. Și asta pentru ca să nu se repete istoria tristă de acum câțiva ani, când, din imprudență, puii au fost lăsați în același țarc cu masculul și au pierit, fiind luați în coarne de el. Alți doi frați zimbri ne-au oferit un spectacol impresionant, luându-se în coarne chiar în fața noastră și dându-le fotografilor noștri imagini bune pentru poze. Știți ce te vrăjește în urmărirea zimbrilor? Calmul unui animal care se mișcă greu, agale, scoate greoi aer pe nări, paște silențios, cu ochii scufundați în blană, înconjurat de zeci de muște pisăloage, pe care nu le mai observă și care cântărește 1, 2 tone. La drept vorbind, urmărirea zimbrilor nu e o activitate foarte antrenantă, de aceea prezența unui ghid ar putea aduce un pic de interactivitate. În rest, peisajul e minunat, verde, proaspăt, suculent. Țânțarii de pădure îs mai flămânzi ca cei de oraș, dar aerul e îmbătător. Apropo, la Pădurea Domnească puteți rămâne peste noapte. Au avut 3 căsuțe de lemn, construite special pentru turiști. Una a ars, între timp, dar altele două sunt bune de închiriat turiștilor. DESTINAȚIA II: S.CUHNEȘTI, TABĂRĂ DE SCULPTURĂ Ni s-a întâmplat însă o mică minune la Pădurea Domnească. Un grup de tineri zgomotoși au dat buzna pe terasa de pe care urmăream zimbrii. Unul din ei s-a apropiat de grupul nostru și ne-a invitat în satul învecinat, Cuhnești, unde toți acești tineri, care sunt sculptori de meserie, au organizat o tabără de sculptură. Fără ezitare am mers într-acolo. Alexei Vidrașco, locuiește în Cuhnești, este profesor la școala de arte din zonă și are o poftă nebună de creare și schimbare. Acesta e al treilea an când își invită colegii în satul natal, ca să creeze timp de 10 zile lucrări din lemn, ca mai apoi acestea să rămână în sat, chiar în acea vale din preajma casei sale. ”Ultima Picătură”, lucrarea lui Pavel Obreja. Sculpturile sunt fascinante. Unele dintre ele chiar îți taie răsuflarea, te fac să zâmbești sau să pui întrebări. Și cum se obișnuiește, la noi la moldoveni, am fost invitați în curtea casei, unde am cunoscut-o pe mama lui Alexei, Lidia. Femeia asta ne-a lăsat tuturor o urmă atât de frumoasă în amintiri. Pentru că bunătatea și generozitatea ei ne-au dat aripi. Un optimism debordant, în pofida tuturor greutăților, cu o poftă de viață și iubire pentru cei 6 copiii săi și 8 nepoți, doi dintre care îi crește tot ea.Scrie poezii, gătește nemaipomenit și adoră când i se umple curtea de prietenii fiului său. Lidia ne-a servit cu plăcinte, făcute cu o zi înainte în bucătăria în care apa de la ploaie ajungea până la genunchi în timp ce le cocea. Ne-a oferit sarmale făcute la oală și miere cu castraveți, că era a doua zi de Sf Ilie. Văzând frumusețea de curte și ușă veche, normal că nu am putut să trec pe lângă ea. Această mică escapadă din itinerarul nostru prestabilit, încă o dată mi-a confirmat faptul că Moldova e o țară necunoscută și ne explorată de proprii săi cetățeni și că puțină dragoste în plus și curiozitate nu ne-ar strică pentru a o descoperi. DESTINAȚIA III: MÂNÂSTIREA DE LA ZĂBRICENI Călugării de la Zăbriceni au o mică afacere. Se numește Bio Cămăra. Sub acest brand puteți găsi legume, fructe, mure, miere, plante aromate, infuzii bio.Produsele Bio Cămara sunt certificate ecologic și sunt livrate la domiciliu, dacă doriți. Am mers la Zăbriceni ca să vedem cum sunt crescute ele. Călugării sunt un popor special, tăcut, distant, mai puțin binevoitor, atunci când le calci pe teritoriu cu 11 aparate foto. Inițial ne-au primit cu ușile întredeschise . Dar, în pofida faptului că am venit să le deranjăm liniștea, ne-au așezat la o masă cu bucate gustoase, simple, de post. Apoi ne-au adus coșuri cu produse, plante aromate și au așteptat răbdător să le fotografiem. Atmosfera de la Mănăstire este dominată de sunetul hipnotizant al slujbei transmise prin difuzoare. Curtea este mare și plină de flori. La Zăbriceni nu e un loc de mers în turism, dar unul pe lângă care merită să vă opriți ca să vă scufndați pentru câteva zeci de minute într-o altă lume. DESTINAȚIA IV: LACUL DE ACUMULARE COSTEȘTI STÂNCA Am ajuns pe malul lacului exact în clipa când soarele se pregătea să apună. Fotografii noștri s-au grăbit fiecare să rupă un cadru frumos din acest apus. O echipă special angajată ne aștepta cu corturi și altă recuzită pentru camping. Am gătit mămăligă la ceaun, am sorbit dintr-un Rose din Găgăuzia. Am cântat din drâmbă și cratițe. Seara aceasta a adus atâta bucurie și împlinire. O mână de oameni, pe care Moldova i-a unit și prin toată frumusețea și oamenii săi, i-a adunat în jurul rugului și i-a făcut prieteni. Iar răsăritul a fost la fel de fermecător ca și apusul. Numai că înainte să plecăm am luat fiecare câte un sac și am adunat gunoiul, mult gunoi, lăsat de cei care s-au bucurat ca și noi de acest loc pitoresc și care nu s-au gândit că după ei vor veni și alții să se bucure. O nouă zi promitea o nouă aventură extraordinară, kayaking pe Nistru și o altă noapte de vară petrecută în cort, undeva unde nici noi nu știam că ne poate aduce aventura. PENTRU A REVENI LA ALTE ZILE FACEȚI CLICK AICI: , Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/09/01/gustar-experience-ziua-iv-2/,"Deși de aproape o lună s-a încheiat cea mai spectaculoasă aventură a verii mele, amintirile despre această experiență nu vor să meargă la culcare. Acum că s-au mai așezat apele puțin, vreau neapărat să vă povestesc despre cealaltă jumătate a photo tripului nostru de august prin Moldova. DESTINAȚIA 1: SOROCA – ȚARA ROMILOR DIN MOLDOVA În cea de-a patra zi am planificat să facem o vizită în gospodăria baronului romilor Artur Cerari, din Soroca. Imediat cum am parcat la poartă ne-a ieșit în față o frumusețe de om, cu barba albă, dar cu ochii atât de obraznici. Ne-a oferit mâna la toate fetele ca să coborâm din bus, apoi pe toate ne-a îmbrățișat pe rând și ne-a pupat. Știe el cum să ne topească. În curte ne aștepta o masă mare, cu un bol plin de piersici copți. Am mers îndată spre locul de unde veneau aromele. Acolo, de după perdea vrăjea ea, baronesa. Prăjea un scrob cu pârjoale de curcan, într-un ceaun mare pufnea mămăliga. I-am dat binețe, și-a dezdoit spatele și s-a luminat la față. Am citit pe chipul acestei femei cuvântul ”răbdare”. M-a cuprins, vorbea domol, nu se grăbea nicăieri, se vedea că bărbat-su a obișnuit-o cu mulți musafiri pentru care ea trebuie tot timpul să gătească. Cât baronul impresiona echipa de fotografi cu cântări ba la pian, ba la acordeon, eu am rămas cu baronesa la taclale.Despre ce? Nu vă spun. Într-un moment dat s-a umplut curtea cu neamuri de-ale baronului, întâi intrau dinții de aur și apoi proprietarii lor. Atmosfera se apropia ușor de una de nuntă. Cineva se și apucase deja să se însoare cu mine. Noroc că nu-s tare insistenți. Mâncarea servită a fost super delicioasă. Așa și nu am înțeles de ce sarmalele la romi se fac cu tot cu oase tocate. Era cât pe ce să rămân fără un dinte. Adică eu înțeleg că zeama din osul de curcan face sarmalele mai gustoase și am înțeles de ce au gura plină de dinți de aur. Tare bine a fost la Soroca și tare gustos. DESTINAȚIA 2: CETATEA SOROCA De când a fost renovată, am admirat cetatea doar din pozele de pe net. E fermecătoare, ssunt mulți vizitatori, dar n-are viață. Un asemenea loc trebuie să fie tot timpul plin de evenimente, proiecte artistice, târguri. Mă voi gândi la asta și voi reveni. Dar pentru poze, pentru atmosfera medievală, pentru priveliștea spre Nistru, merită să vedeți cetatea. Pe drum spre următoarea destinație, am văzut un lan cosmic. Fânul era atât de frumos și ordonat aranjat, încât crea senzația unui peisaj rupt dintr-un film sci fi.Normal că nu ne-am putut abține să facem câte o poză. DESTINAȚIA 3: KAYAKING PE NISTRU Apoi ne-am îndreptat spre Rezina, acolo unde , pe malul Nistrului, ne aștepta echipa lui Vova Kazlov (Outdoor Moldova). Urma să facem kayaking pe Nistru. Kayakul e un fel de canoe, o barcă ușurică, pusă în mișcare de vâsle. Pentru început am fost instructați, apoi am îmbrăcat fiecare vestele de salvare. Am urcat câte doi în kayakuri și am pornit la drum, vreo 14 km, în direcția s. Buciușca. Ce să vă spun despre kayaking pe Nistru? Asta e p…ț cât de fain. Și aș da orice să v conving pe fiecare să încercați măcar o dată această experiență pentru a vedea frumusețea Nistrului nu de pe mal, ci chiar de pe mijlocul lui. Și acum, scriind aceste cuvinte, mă apucă o dorință nebună să revin la Chișinău și să-l mai rog o dată pe Vova să facem kayaking pe Nistrul nostru. Ajunși la destinație, ne-am instalat corturile pe mal. O liniște și o frumusețe rară. Am gătit mâncare la rug, am băut un rosé și am dormit neîntoarsă până dimineață. Iar dimineața a fost atât de caldă, liniștită, scăldată în harbuz și razele soarelui. Am tras o omletă la ceaun pentru vreo 17 guri, apoi am urcat în bus, despărțindu-ne cu greu de acest rai și am purces la drum, spre Muzeul Covorului din satul Clișova Nouă. Dar despre asta în articolul următor. Dacă vreți să vedeți destinațiile din primele 3 zile de GUSTAR PHOTO TRIP prin Moldova poftiți aici: PENTRU A REVENI LA ALTE ZILE FACEȚI CLICK AICI: , , Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/09/15/castelul-mimi-si-cele-7-regrete-ale-mele/,"Pe 17 septembrie, în s.Bulboaca, se va scrie o bucățică din istoria Moldovei. Una dintre cele mai mari investiții private (dacă nu chiar cea mai mare) din Moldova, va deveni un patrimoniu național, de care se va putea bucura tot omul de rând. Voi ați mai auzit de vreun caz similar în Moldova? Eu nu-mi amintesc. Și pentru că acest eveniment este chiar un mare WOW, și eu voi fi departe de el, mă macină niște regrete. 1. Regret că nu voi putea să fiu printre cei care vor admira Castelul Mimi în prima lui zi de renaștere 2. Normal că regret, că n-am să am nicio poză de la lansare, ca să o pot arăta într-o bună zi nepoților mei:) 3. Regret că nu voi putea să o îmbrățișez și nu voi avea nici un selfie cu fața fericito-împlinito-bocită a prințesei castelului, Cristina Frolov. 4. Regret că nici de data asta nu am să-l văd pe Macarevici și Mashina Vremeni, și nici pe Valy Boghean n-am să-l văd. 5. Regret că n-am să beu în septembrie un roșu de Bulboaca, de pe balconul de unde mai bine de un secol în urmă se uita Constantin Mimi la moșia lui. 6.Regret că nu voi putea fi printre primii vizitatori ai restaurantului castelului și nu voi gusta din bucatele alese de Natalia, mama Cristinei, și gătite în echipă cu bucătarul șef pentru această zi specială. Vă dau să vedeți măcar o poză a creațiilor lor. 7. Regret că în asemenea momente sunt departe de casă Norocoșilor, dacă sunteți acasă, mergeți la Castel Mimi pe 17 septembrie. Făceți-mi în ciudă. Notă: Renovarea Castelului Mimi a durat 6 ani 10000 de plăci de piatră de Cosăuți a fost utilizată pentru acest proiect Peste 600 de oameni au fost implicați în reconstrucție S-au adus peste 2000 t de pământ 500 t de marmură din Austria Poze: Fabien Lainé"
1,https://nataalbot.md/2016/09/23/gustar-experience-ziua-v-si-vi-hai-la-expozitie/,"Prin încheierea acestei serii de articole despre aventura Gustar Experience, țin să vă anunț că săptămâna viitoare la Chișinău veți putea vedea, în sfârșit, imagini calitative nu ca cele făcute de mine cu telefonul. Expoziția de fotografie va fi inaugurată în incinta hotelului Radisson și va începe pe 26 septembrie. CLIȘOVA NOUĂ, MUZEUL COVORULUI Aceasta este o destinație pe care o recomand celor care vor să se atingă de tradițiile noastre autentice. Ecaterina Popescu ne întâlnește mândră în poarta centrului pe care l-a creat în satul Clișova Nouă, Orhei. A transformat spațiul unei grădinițe ajunse în paragină într-un muzeu al covorului și, totodată, într-un centru de artizanat, unde zilnic se muncește la țeserea covoarelor, catrințelor, traistelor și coaserea iilor. Când am intrat în curtea centrului, am nimerit în inima unei șezători ca pe vremuri. Cineva scărmăna lâna, altcineva o torcea, cineva cosea ie, altcineva broda. Farmecul unei asemenea călătorii este că dacă dai un telefon în avans și soliciți o asemenea activitate, ai șansa să încerci și tu oricare din aceste meșteșuguri, chiar de la meșterițele satului. Ecaterina are o colecție impresionantă de instrumente de muncă vechi, covoare frumoase de vânzare, traiste țesute. La ea vin miresele să își aleagă zestrea, dar și ambasadorii care vor să plece din Moldova cu un cadou prețios. În micul rai creat de Ecaterina Popescu vrei să mai stai și să tot stai, admirând iscusința cu care în tihnă sunt țesute tradițiile noastre. Iar cu puțin noroc, guști și din deliciile locului. Iată, cel puțin, câteva motive să mergeți la Clișova Nouă: să cunoașteți tradițiile noastre, să vă cumpărați un covor sau o ie, să participați la un atelier, să învățați a țese covoare sau să coaseți ie. VINĂRIA CHATEAU VARTELY, ORHEI Chateau Vartely este una dintre primele vinării moderne din Moldova, care a dezvoltat un complex turistic în jurul producției de vinuri. Se află pe o stâncă din Orhei și arată impresionant. Au vinuri bune, au gastronomie modernă, cu influențe tradiționale, au căsuțe care pot fi închiriate, fiecare cu arhitectura reprezentativă pentru zonele de centru, sud și nord ale Moldovei. O sesiune cu degustare este obligatorie când ajungeți la Vartely. În meniu la Vartely veți găsi plăcinte tradiționale, dar și piept de rață cu sos de mure sau panacota. Am gustat un vin deosebit la ei. Are o tehnologie specială, care depinde de condițiile climaterice ale anului și de o bacterie anume, care se numește botrytis cinerea și care, afectând strugurii, produce anumite modificări în structura lor, astfel dând naștere la un vin dulce extraordinar. Vartely a împrumutat numele său de la denumirea veche a orașului Orhei. Lumea vine aici după o degustare de vinuri, o mâncare bună, odihnă, mai departe de ochii urbei, sau pentru evenimente speciale. ORHEIUL VECHI, BUTUCENI, ECO VILLA La Anatolie Botnaru, omul care a pus bazele reanimării satului Butuceni, am ajuns exact în momentul când se făceau murăturile pentru restaurant. Eco Villa este o oază, creată și administrată cu mult bun gust, gospodărește și ținând cont de toate tradițiile noastre. Fotografii noștri au încercat și ei să învărtească niște cornuri cu vișină și niște plăcinte, pe care m-ai târziu tot noi le-am mâncat. Am hoinărit prin sat, am fost pe la Mănăstrirea rupestră, ne-am amintit să dăm bună ziua la tot omul întâlnit în cale, am comunicat cu localnicii și am admirat toată gospodăria Domnului Botnaru- vile, fermă de animale, restaurant – toate făcute cu atâta suflet și dăruire, de-ți vine să-l tot îmbrățișezi și să-i tot spui ce lucru mare face pentru Butuceni și Moldova. Iar festivalul DescOpera este un proiect unic și foarte binevenit, care va fi una dintre moștenirile lăsate de Anatol acestei localități. MOUNTAIN CLIMBING LA ORHEIUL VECHI Mountain o fi prea tare spus, dar Climbing se practică destul de activ în Moldova, stâncile de la Orheiul Vechi fiind mai tot timpul utilizate de amatorii de escaladări. Fotografii noștri, au fost întâi instruiți, apoi au tras fiecare câte o dușcă de adrenalină, urcând cu funia și admirând Orheiul Vechi de la înalțime și,probabil, întrebându-se cum de nu au știut ei până acum despre această distracție care poate fi practicată în Moldova. FESTIVALUL GUSTAR, SATUL FURCENI, ORHEI Precum am preconizat, photo tripul nostru s-a încheiat la festivalul Gustar. După o pauză de 1 an, Gustar și-a mutat locul. Mie mi-a plăcut alegerea organizatorilor. Cei care au făcut camping s-au arătat încântați de organizare. Revenirea Gustarului este o veste foarte bună. Luna august era mai orfană fără el. Artizani, activități pentru copii, muzică bună și multă mâncare gătită pe loc, de la prepelițe la porc la rotisor. Iar vinurile nici aici nu au lipsit. Noi suntem atât de bogați și atât de săraci, în același timp. Oare dacă ne-am focusa atenția pe bogăția noastră, ea nu s-ar înmulți? Vă așteptăm la expoziție cu multe poze frumoase despre bogățiile Moldovei! Mulțumi celor 11 fotografi care au rupt o săptămână din viața lor și au dedicat-o descoperirii Moldovei. Valeriu, Stela, Cristina, Serjio, Andrei, Fabien, Iulian, Stefano, Tudor, Mihai, Olesea – voi sunteți furnicile care ați oferit talentul vostru și sper ca imaginile frumoase cu Moldova pe care le-ați surprins în cadrul acestui proiect să ne ajute pe noi pe toți să vedem țara noastră cu alți ochi. PENTRU A CUNOAȘTE ȘI ALTE DESTINAȚII DIN CADRUL GUSTAR EXPERIENCE PHOTO TRIP FACEȚI CLICK AICI: , , , Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/07/29/umbrela-care-mereu-ma-salveaza/,"Acesta nu este un articol plătit și nimeni nu ma rugat să-l postez. Pur și simplu, atunci când mi se întâmpla niște lucruri care mă uimesc plăcut, eu caut să fac așa ca să afle cât mai multă lume despre ele. Pentru că dacă noi vrem să fim înconjurați de cât mai multe lucruri bune, atunci trebuie să contribuim la înmulțirea lor. De fapt, acest articol este și o mulțumire. Acuș vă spun pentru ce. Ca de obieci, și în acest an, organizând evenimente, am avut nevoie de spoturi video pentru promovarea lor. Numai că bugetele de evenimente sunt prea mici ca să îți poți permite ceva sofisticat. Totodată, nici nu aș fi vrut să dau un simplu spot din imagini video, lipite la computerul de acasă. Și de data asta, Serge Zanoagă, de la Umbrela Studio, m-a contactat să mă întrebe dacă mă poate ajuta cu ceva. Iar eu, având foarte multă treabă, i-am răspuns că neapărat voi avea nevoie de ajutor, dar să mă lase să mă eliberez puțin de Lavender Fest. Umbrela nu m-a lăsat în pace și timp de 3 săptămâni m-au tot bombardat cu telefoane, întrebându-mă când mă eliberez ca să planificăm spotul pt Ia Mania. M-am eliberat. Mi-au dat să completez un formular în care ar fi trebuit să răspund la câteva întrebări, pentru a fi conceput ulterior textul pentru spot. Eu am zis că nu am timp să completez formularul. Ei s-au purtat cu mine de parc aș fi un pacient dificil, care refuză tratamentul, dar care trebuie oricum tratat. În loc să renunțe, m-au sunat și au insistat să completăm formularul împreună prin telefon. În câteva zile a venit textul spotului. Au urmat câteva mesaje prin mail, cu diverse clarificări despre muzică, informații adiționale, fiecare mesaj încheindu-se cu o imagine grafică care indica la ce etapă de lucru este proiectul meu. Ceva de genul acesta… A venit ziua cu pricina, când a fost gata spotul Ia Mania. L-am văzut, am revenit cu câteva comentarii. Până seara, toate au fost redactate. Spotul a fost plasat pe net. Mulțumirile nu au întârziat să apară. Colaborarea se putea considera încheiată. Când colo, pe ultima sută de metri, mai apare un logo, trebuie schimbat textul, vocea reînregistrată. Apoi, peste câteva zile, mai apare o trupă nouă, un nume nou de introdus în spot. Toate schimbările au fost introduse ori de cât ori a fost nevoie, fără reticențe sau întârzieri. Presupun că procesul acesta de editări interminabile este destul de enervant. Eu însă am primit tot timpul doar mesaje cu zâmbete. Cu 2 zile înainte de eveniment mă pomenesc deloc mulțumită de pachetul de jingle-ri grafice pentru ecranele de la festival produse de altcineva. Iar sun la Umbrela. Iar îi rog frumos. Iar nu mă refuză. Într-o zi și jumate, pachetul de jingle-ri pentru festival a fost livrat, iar Irina, care m-a răbdat atâta, mi-a mai trimis și un mesaj în care mi-a mulțumit pentru colaborare, zâmbindu-mi așa la fiecare final de mesaj. Dar voi, ați avut experiențe de lucru asemănătoare cu echipe din Moldova? Vă întreb pentru că aș vrea cu toții să-i sprijinim cu o vorbă bună, cu o recomandare, pe cei care-și fac bine treaba. Cred că, obișnuiți fiind, să trăim și să muncim într-un mediu nezâmbitor și neprietenos, atunci când ni se întâmplă să colaborăm cu alți oameni și să remarcăm mici detalii, simple, firești, creative și foarte necesare în colaborarea cu clienții, asta nu are cum să nu bucure. Pentru că anume aceste mici detalii de politețe, simț al umorului, șmecherii menite să binedispună, fac totul și ar trebuie să facă parte din codul oricărei companii. În altă ordine de idei, dacă aveți nevoie de promovare (cine nu are nevoie de promovare?), dar nu dispuneți de suficiente resurse pentru un spot video, comandați la un spot grafic animat. Eu chiar și numărul de telefon vi-l las aici, ca să nu spuneți că nu l-ați putut găsi: 078 000 320 De fapt, comandând acest spot până la 31 august veți primi nu doar un spot, ci o tonă de emoții pozitive și un sac întreg de alte beneficii pe care le veți putea folosi ca să vă promovați afacerea. Umbrela tocmai are o campanie promoțională DOAR PÂNĂ PE 31 AUGUST și e foarte ademenitoare. Aici putețți găsi toate detaliile: . Ooameni și calitatea muncii lor construiesc reputația unui brand. Felicitări Serge și întreaga echipă Umbrela, pentru încă un client satisfăcut, gata să pună o vorbă bună pentru voi."
1,http://nataalbot.md/2016/08/01/gustar-experience-ziua-1/,"În afară de faptul că e foarte cald, luna august este extraordinar de ofertantă pentru a explora Moldova. Săptămâna aceasta sunt pe drumuri. Călătoresc cu 11 fotografi prin țară. 7 din acești fotografi sunt din Moldova, dar nici măcar ei nu au vizitat până acum multe din locurile pe care le-am ales drept destinații pentru acest photo trip. Azi vă arăt pe unde am hoinărit cu aparatele foto în prima zi de proiect. DESTINAȚIA I: CASTEL MIMI Este oficial! Pe 17 septembrie Castel Mimi își deschide larg porțile pentru vizitatori. Pe teritoriu încă se fac lucrări, dar multe dintre ele vor fi încheiate până la mijlocul lui septembrie. Optimismul Cristinei Frolov ar fi bun de împărțit în doze mici la toată populația țării. Ce-am văzut din ce nu a mai văzut? De exemplu, acest perete de teracotă, construit în epoca sovietică, peste peretele de piatră original al castelului. Cred că acest colț trebuie conservat așa cum este el acum și păstrat ca o atracție a locului, pentru a arăta diferența de gusturi, materiale și atitudini în diferite epoci de existență a acestui edificiu. Fotografii noștri s-au simțit bine în răcoarea beciurilor castelului. Pozele au început să curgă gârlă. Nu pot să nu remarc splendoarea de masă pregătită de gazde. Ca și organizator al acestui proiect, am depus un efort mare să selectez destinațiile, să organizăm toată logistica, de la apă potabilă până la spray de țânțari. Dar, la un moment dat, anumite lucruri nu mai depind de noi. Cum ar fi, de exemplu, cât de conștiente sunt gazdele de faptul că de pregătirea lor depind și impresiile pe care le vor lăsa vizitatorilor, și pozele care vor fi făcute ulterior. Când te strădui să impresionezi, asta neapărat dă rezultate. Așa a fost și cu acea masă, plină de bucate extraordinar de frumos expuse, dar și mai extraordinare la gust, care ne așteptau la Mimi. Vreau să spun un mare BRAVO gazdelor.Efortul vostru a fost apreciat. Iar eu voi avea grijă să recomand bucătăria voastră tuturor. Zacusca din gogoșari, puțin picantă, servită cu porumb copt și cârnați, făcuți după o rețetă veche a familiei. E vorba de umplutura de carne cu cartof din interior. Nu vă imaginați cât de bun este asta. Pateu de casă, tobă, cremă de brânză, roșii dulci de grădină, flori de dovleac, umplute cu brânză. Toate completate cu vinuri de la Mimi. Ca și organizator, țin să mulțumesc Cristinei Frolov și mamei sale Natalia, și întregii echipe de la Mimi, pentru generozitate, bun gust și ospitalitate, dar mai ales pentru înțelegerea că efortul nostru, fără efortul lor, s-ar egala cu zero. DESTINAȚIA II: MINI FERMA PRODUCĂTOARE DE BRÂNZĂ DE POPEASCA Despre Brânza de Popeasca am aflat în urma unei întâlniri avute la Ministerul Agriculturii. M-am ales atunci cu o listă de producători locali, care și-au înregistrat brandurile și și-au transformat produsele în marcă națională. Vadim și Mariana Osipov sunt gospodarii care administrează 200 de capete în ferma lor. Produc caș, cu diverse adaosuri precum mărar, pătrunjel, ardei gras, dar și brânză. Clienții lor sunt câteva restaurante și supermarkete din Chișinău. Muncesc foarte mult acești oameni, au zilnic de înfruntat o sumedenie de greutăți, de la factor uman până la condiții climaterice. Dar uite așa, în pofida tuturor greutăților, merg înainte și își văd de viața lor și mica lor afacere. De-ar fi mai mulți ca ei în Moldova. Mariana Osipov nu doar ne-a servit cu brânză și fructe, ci ne-a alintat ca pe niște prieteni apropiați, cu tot felul de bunătăți precum zeamă, plăcinte, miel cu ierburi aromate, sarmale, mămăligă. Când ne înțelegeam de meniu prin telefon, i se părea puțin. Ne-am sculat de la masă și toT putea fi hrănită o armată întreagă, atâta belșug rămânea acolo. Totuși ospitalitatea și generozitatea moldovenilor ar merita capitole aparte în cărțile noastre de istorie. DESTINAȚIA NR III: VINĂRIA ETCETERA Trebuie neapărat să ajungeți la Crocmaz. Și ce dacă-s vreo 120 km? Ieșiți din oraș! Mergeți să vă cheltuiți banii de weekend la țară. Nici nu vă imaginați cât bine va aduce asta regiunilor noastre. Vinăria Etcetera e un loc de poveste. Unul în care trebuie să vii ca să-ți încarci bateriile cu mândrie de țară. Tare mai suferim de un deficit de mândrie de țară. Și tare ne-ar trebui tuturor măcar un pic să ne molipsim de la oamenii ăștia, care nu mai apucă să se plângă de greutăți, ci acționează, muncesc din greu și construiesc. Tanti Nina, mama patronului, ne-a invitat imediat cum am ajuns, cu un zâmbet cât soarele de mare, să vedem cum se face plăcintă miresei. Ne-a spus și istoria plăcintei. Zice că ar fi gătită de mama miresei și adusă împreună cu o găină gătită la nașă acasă, a doua zi după nuntă. Și mai zice că tinerii nu au voie să mănânce din găină, ci doar să aleagă oasele și să le sădească la rădăcina unui pom. Rețeta plăcintei e cât se poate de simplă. Aluatul se face cu apă, făină și sare. Apoi trebuie lăsat să se odihnească ca mai apoi din el să fie întinse pe-o tavă 8 straturi subțiri: 5 la bază, unse cu ulei fiecare, apoi umplutură, apoi alte 3 de-asupra, iarăși unse între ele. Plăcinta se stropește cu ulei și să găurește cu o furculiță, ca se se coacă bine. Am gustat-o pe cea cu cartofi și ceapă. Este extrem de bună. Igor, este unul din cei doi frați Luchianov, patroni ai vinăriei Etcetera. Primii bani și i-au câștigat muncind la casino în SUA. La început și-au dorit să producă un vin bun. Apoi a veni ideea să construiască un restaurant și in hotel, care în curând va putea găzdui primii musafiri. La vinărie deja se organizează nunți și diverse petreceri. Igor ne-a invitat în vinărie și ne-a povestit cu lux de amănunte cum se produc vinurile lor. Prima partidă de vin, scoasă în 2007, le-a adus doar medalii, atât de bună a fost. De atunci vinurile le-au dat aripi. Ne-a servit cu vinul Petrichor care va fi lansat în curând. Am savurat un Serendipity roșu pe care vi-l recomand pentru buchetul extraordinar, dar și un Cuvé blanc care m-a făcut să-mi revăd atitudinea față de vinurile albe, în general. La vinăria Etcetera s-a încheiat prima noastră zi de . Fotografii au făcut schimb de păreri, eu mi-am tras concluzii ca și organizator. Mâine revin cu impresii proaspete. Poate vă convingem și pe voi să lăsați Chișinăul și să mergeți prin țară. Acolo nu e totul strălucit, dar sunt și raze de lumină care vă vor umple cu speranță și vă vor ajuta să vă reîndrăgostiți de Moldova. Pentru a urmări călătoria noastră în căutare de poze frumoase cu Moldova, intrați pe pagina evenimentului: Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/08/09/ecaterina-pascenco-femeia-care-ne-incalta-cu-bun-gust/,"Am încălțat sandalele din piele oranj, cu talpă groasă, de culoare albă și am făcut câțiva pași în ele. Sunt perfecte, ușoare, comode, din piele moale, gata să-ți îmbărțișeze piciorul și să rămână pe el cât mai mult timp. Am încercat și o pereche de balerini. Sunt minunați. Apoi, o pereche de ghete. Din nou, aceeași senzație. Încălțăminte foarte comodă și modele rupte din revistele de modă, iar prețurile – incredibil de accesibile! Olsa Shoes este noua mea descoperire plăcută printre brandurile locale. Gata! În Moldova te poți încălța comod, modern și accesibil. Ați remarcat că în primul rând am scris comod? Pentru că de acest principiu se ține Ecaterina Pascenco, creatoarea brandului Olsa Shoes. Nu au încălțăminte pe tocuri, în magazin veți găsi încălțari pentru viața cotidiană, deci confortabile, dar și foarte proaspete ca și model. La începutul anilor 90 soțul Ecaterinei a decis să deschidă o cooperativă de producere a sandalelor pentru copii. Ecaterina a intrat în activitate doar după nașterea celei de-a doua fiice. Au împărțit cu soțul obligațiile. El se ocupă de achiziții, ea – de partea creativă. I-au fost de folos studiile în domeniu. A absolvit facultatea de design vestimentar de la Kiev. La început nu era prea încântată de modele care se produceau în atelierul familiei. Își dorea ceva mai colorat, mai frumos, mai cochet, pentru femei. A început să elaboreze modele noi. Să înfășoare calapodul în hârtie albă, apoi în baza bucăților de hârtie să croiască pielea. Pentru orice model nou de încălțămite întâi este creată mărimea 38. Ecaterina o încalță, o poartă câteva zie, remarcă neajunsurile, apoi începe producția în masă a modelului. Are în garderobă nu mai puțin de 50 de perechi de încălțăminte. Ecaterina ține pasul cu moda, urmărește revistele de specialitate, merge regulat la expoziții internaționale. A vizitat mai mulți cizmari din Spania, care i-au trădat secretele meseriei. Spania îi place nu doar din motive profesionale. Are o conexiune aparte cu această țară. Petrece destul de mult timp acolo încă de când una dintre fiice își făcea studiile în această țară. Este absolut convinsă că producătorii locali au un rol nu doar economic în dezvoltarea țării, ci și educativ. Olsa Shoes, de exemplu, vrea să încurajeze femeile să nu se îmbrace pentru ochii lumii, ci pentru propia comoditate. Să coboare de pe tocuri, să fie mai practice, mai chibzuite în ce privește de confortul lor personal, dar, totodată, să rămână cochete. Am înțeles din discuția noastră că stau de vorbă, în primul rând, cu o mamă care tânjește tare după fiicele sale. Olga și Alexandra locuiesc în străinătate. Ele se fac vinovate de denumirea brandului Olsa Shoes. Când vine vorba de fiice Ecaterina se schimbă la față. Zice că tot timpul a pus familia și copiii pe primul plan. Acum că au ales străinătatea își stinge dorul de ele pe skype. Se mândrește cu Alexandra, care face medicină în Olanda și cu Olga, care este specialistă în resurse umane. Este convinsă că părinții care le oferă copiilor lor prea multe beneficii materiale, educă niște trântori. Dragostea pentru copii se manifestă în alte lucruri, precum o educație de calitate, comunicare sănătoasă, cultivarea pasiunii pentru lecturi, călătorii. Din asta se formează bunul gust și o personalitate interesantă. De Moldova o țin rădăcinile. O mai țin cei 25 de angajați care depind de bunăstarea companiei. 10 lucruri despre Ecaterina Pascenco Afacerea cu încălțămintea a fost pornită de soțul Ecaterinei acum aproape 20 de ani, dar brandul Olsa Shoes s-a născut abia în 2015 Ecaterina merge anual la Expoziția de tălpi și calapoade din Milano A absolvit designul vestimentar la Kiev Olsa Shoes nu produce pantofi pe tocuri Olsa Shoes și-a primit numele de la Olga și Alexandra, cele două fiice ale familiei Pascenco Spania este țara în care Ecaterina petrece mult timp Toate modele noi Olsa Shoes se fac întâi pentru mărimea 38 pe care o poartă Ecaterina Fiecare sezon Olsa Shoes înseamnă minim 30 de modele noi de încălțăminte Nu-i place să petreacă timpul în bucătărie În curând vor deschide un magazin nou. Olsa Shoes vor putea fi cumpărate pe Kogălniceanu colț cu Pușkin. Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/08/03/gustar-experience-ziua-ii/,"Această zi a trecut sub semnul trăirilor de suflet. Și pentru că sufletul nu este un camion de mare tonaj, când îi vine greu să care ceva după el, se descarcă sub forma unor lacrimi. Acest moment de eliberare l-am simțit la Palanca, când am primit o pâine mare și fierbinte din brațele Snejanei, după ce un grup de copii din sat ne-au oferit o primire atât de frumoasă și atât de emoționantă încât nu mi-am putut stăpâni emoțiile. Dar să ajungem până acolo. Azi grupul de fotografi a continuat călătoria GUSTAR EXPERIENCE pe meleagurile noastre. Azi ne cunoșteam puțin mai bine, discuțiile au devenit mai calde, de la priviri distante am trecut la glume, luat peste picior și îmbrățișări prietenești. DESTINAȚIA I: HOGINEȘTI, CASA OLARULUI Deși ne știm cu meșterul Vasile Gonceari de ani buni, niciodată nu am avut ocazia să-l cunosc atât de bine, cum am reușit azi. După 12 ani de muncă în Italia, în 2009, Vasile cu familia a revenit în Moldova. Și nu oriunde, ci în satul natal, Hoginești, raionul Călărași. Aici și-a construit gospodăria, unde azi se întâmplă tradiționalul Târg al Olarilor. Aflând că îl avem pe Stefano în grup, un fotograf din Italia, Vasile imediat a început să rupă într-o italiană rapidă și gălăgioasă, pentru a-și aminti, probabil, de acele vremuri când își câștiga pâinea departe de casă. Ceea ce m-a surprins cel mai mult, după atâția ani de când ne cunoaștem, e să-l văd pe Vasile în ipostaza de mentor. Nu era o simplă gazdă în fața unor musafiri. Și-a asumat cu multă seriozitate rolul de a contribui la impresionarea unor oameni și îndrăgostirea lor de țara noastră. Ne-a povestit detaliat despre lut, cel verde, roșu, galben, despre care și la ce folosește. Ne-a povestit cine era tatăl său, cu care se mândrește din toată inima. Care e diferența între un meșter și un ceramist, de ce meșter te naști, iar ceramist poți doar deveni. Vasile nu este un simplu olar, el este un fel de strajnic al meseriei sale. Și vrea ca oamenii să afle despre această meserie dintr-o sursă bună și de încredere. Vasile muncește mult. Poate face și până la 200 de oale pe zi. Știe totul despre roată, cum a fost pe timpuri, cum a evoluat, cât costă,ce fel de pedale sunt bune, ce formă a aparatului e mai comodă pentru olar. Este un expert, în fața căruia nu ai vrea să greșești cu vreo întrebare nelalocul ei. I-a lăsat pe cei curioși să încerce contactul cu lutul. Emoțiile eu dat peste margini. Vasile are un vis mare, cu care trăiește de câțiva ani deja. Vrea să construiască cea mai mare oală de lut din lume. Și, ca și orice artist, are un orgoliu care nu-i permite să meargă cu cerutul. El încă mai așteaptă să fie auzit de vreun minister sau sponsor generos. Vasile crede că această oală este un proiect, pe cât de ambițios, pe atât de necesar, pentru a pune o dată și pentru totdeauna punctul pe i: în Moldova sunt cei mai buni olari din lume. Olaru a pornit deja și pregătirea locului unde va fi construit un cuptor imens, în care vrea să ardă acea oală. Dar spune că și oamenii trebuie să realizeze importanța acestei oale gigantice ca și atracție turistică. Și atunci, cu mai mare ușurință ar veni fiecare cu câte o cărămidă pentru a construi cuptorul cu pricina. Dacă vreți să contribuiți la împlinirea visului celui mai reputat olar din Moldova, nu ezitați. Nici nu vă imaginați ce bucurie de copil veți primi drept recompensă. Primul olar a fost Dumnezeu, spune Vasile. Pentru că dintr-o bucată de lut l-a creat pe Adam. Cred că la Casa Olarului trebuie neapărat să mergeți cu copii. Ar fi o incursiune captivantă în istoria olaritului și a celor care s-au învățat să transforme lutul în obiecte care ne fac viața mai ușoară sau mai frumoasă. DESTINAȚIA II: ”CASA PĂRINTEASCĂ”, SATUL PALANCA, CĂLĂRAȘI De Casa părintească mă leagă multe amintiri calde. Câțiva ani în urmă am filmat o emisiune Sare și Piper de Paști. Atunci m-a îndrăgostit irecuperabil de Tatiana Popa. Grație acestei femei-legende am descoperit toată varietatea de plante aromate locale, adunate de ea într-o carte. Tot aici, la Palanca, am văzut prima dată covorul făcut după o tehnică veche de țesut, băsmăluța brodată pe vremuri de fete, pentru a-și urzi viitorul și colțul pentru acoperirea părului, pe care Tatiana îl poartă cu atâta mândrie zi de zi. Datorită ei, mi-am luat și eu peste ani câteva colțuri și mai cochetez cu ele la diverse ocazii. Aceste 2 ființe frumoase ne așteptau la poarta cu dulceață de cireșe, servită pe o frunză de cireș și cu apă de fântână. În curtea casei pluteau arome de grădină și din bucătărie. Am găsit-o pe Tatiana, îngrijorată de organizarea vizitei noastre, dar ușoară ca o pană în mișcările ei și mereu zâmbăreață. Aici inima mea s-a topit. Melodii în română, cântate de copii cu rădăcini ucrainești, care vorbesc preponderent rusa acasă, îmbrăcați în straie tradiționale autentice și pâine, încă fierbinte, oferită în semn de bun venit. Lacrimile au dat șuvoi din mine. Atâta timp cât așa ritualuri se vor mai practica în Moldova pentru a întâmpina musafirii și a le împărți ospitalitatea noastră, atâta vom avea dreptul să credem, că nu ne-am prăpădit ca și neam. Flămânzi fiind, ne-am scăpat la bunătăți, pregătite de femeile din sat. Cartoflence cu ghiveci de tomate verzi, serbușcă – un fel de zeamă făcută pe zer, sarmale cu bulgur. Niciun gram de carne, dar te simți sătul și fericit. La desert- infuzie de plante cu alivancă și dulcețurile casei. Cineva, după un asemenea prânz copios, ar trebui să-și ia o pauză, noi însă am urcat pe biciclete și am mers prin sat pentru a explora un circuit culinar întitulat ”Palanca Delights”. În gospodăria Tatianei tocmai s-a înfiripat un proiect turisti, susținut de polonezi. 10 biciclete așteaptă turiștii, ca să-i poarte pe ulițele acestui sat fermecător, apărut sute de ani în urmă, datorită ucrainenilor pribegi. Circuitul culinar poartă gurmanzii prin diverse gospodării din sat. Oamenii s-au lăsat convinși să primească turiștii, adică să respecte anumite norme de ospitalitate, igienă alimentară, vestimentație. În prima gospodărie a familiei Chistrea am fost primiți cu dulcețuri, tartă de dovleac și suc proaspăt de roșii. Așa sătui cum eram, oricum am gustat de toate, că să putem aprecia efortul gazdelor. În următoarea gospodărie a familiei Vdovicenco, am gustat produse din mere, gazdele având mai multe hectare de diferite soiuri de mere și fiind unii dintre cei mai mari producători de mere din zonă. După pedalat prin căldură, sucul proaspăt de mere a mers ca pe unt. Iar gazdele, cu mult drag și căldură, ne-au povestit despre soiurile de mere cultivate și despre metodele de conservare ale sucului pentru iarnă. ”Palanca delights” este un proiect nou, care ca și multe alte proiecte din Moldova, în care europenii investesc fonduri, are șanse egale să reușească sau se ieșuieze. Doar că fata din imaginea de mai jos, pe care o cheamă Elena Scobioală, membru al Mișcării ecologiste din Moldova, va face tot ce-i stă în puteri ca acest circuit culinar să prindă viață, să fie solicitat de străini și să aducă cât mai multe beneficii comunității din Palanca. Mă bucur că am putut și noi pune umărul la testarea turului și la popularizarea lui. În gospodăria familiei Rață am gustat din lactatele care hrănesc întregul sat. Chișleac, brânză, lapte covăsit. Gospodina chitită frumos, alături de soțul său modest și rușinos, ca prima dată, și-a prezentat bucatele, bucurându-se pentru fiecare apreciere primită. Turul nostru culinar s-a încheiat la Tatiana Podgurschi în gospodărie. Aici am fost învățați cum se bea țuica turnată într-o adâncitură scobită în pere. Lichiorul de zmeură a fost divin. Iar gazda, ar fi de o mie de ori mai bună decât multe prezentatoare de televiziune, care fără prompter nu știu să lege două vorbe. Cred că ar fi în plus să vă spun care este motivul bucuriei de pe fețele noastre. DESTINAȚIA III: ECO FERMA ANTONINEI TOCARENCO DIN SATUL BAHMUT La poalele acestui stejar de 250 de ani vechime, din satul Bahmut, am făcut următorul popas. Aici, Antonima Tocarenco, o doamnă carismatică, plină de viață și înțelepciune, ne-a făcut o excursie în gospodăria sa. Crește plante aromate, mure și fructe, ghidându-se de experiența sa de 25 de ani în biologie. Toate sunt crescute ecologic și cu multă dragoste. Antonina este o legendă vie. Nu știu cum să vă descriu acest om mai bine, are o poftă de viață și comunicare incomensurabilă. Mai multe restaurante din Chișinău se numără printre clienții Antoninei. Zâna plantelor aromate spune că nu lucrează cu toți, pentru că nu toți pricep. Furnizează plante celor elevați, cu bun gust și cu suflet bun. Nu cred că există pe lume vreo plantă aromată sau floare comestibilă pe care să nu o aibă în grădină. Melisa, busuioc de trei feluri, sparanghel, măghiran, cimbru de mai multe feluri, mintă, chiar și cu aromă de ananas, salvie, panseluțe și o sumedenie de alte culturi despre care fotografi noștri auzeau prima dată. Cum să dau de așa mure și să nu fac o poză cu ele? La final, Antonina ne-a servit cu sosul pesto pe care îl pregătește doar din ingrediente locale. Unul din ele, cu busuioc de lâmâie, mi-a tulburat liniștea. Asta nu încape în nici o descriere. Antonina ne-a servit cu dulceața din rubarbă cu portocale, pregătită după o rețetă franțuzească.Iar mai jos, în imagine, vedeți niște rulouri din foi de pireu de mere și zmeură, crescute în gospodărie. Desertul perfect pentru cine caută să scape de greutate, dar și gustarea ideală pentru copii. DESTINAȚIA IV: BAHMUT CLUB Noaptea am fost cazați la Bahmut Club. Încă o descoperire plăcută din această călătorie fotografică. Chiar în mijlocul Codrilor, un complex de căsuțe, care de vreo doi ani primește turiști, răsfățându-i cu aer curat, liniștea pădurii, mâncare bună, țuică și vin de-al casei. Nicolas Nicula este patronul fabricii Covoare Ungheni și, respectiv, Bahmut Club, moștenit drept baza de odihnă a fabricii. Acum 2 ani complexul era în paragină.Azi patronul Bahmut Club este bucuros să-și poată vedea bucățica de rai readusă la viață. La Bahmut Club puteți merge dacă vreți intimitate, plimbare prin pădure și evadare din gălăgia urbană. Apropo, un mare avantaj, cel puțin pentru min, este că nu au țânțari și seara este o plăcere să te afli în natura Codrilor. Iar, noi, am încălecat pe-o roată și ne continuăm drumul Gustarului prin Moldova. Mâine revin cu noi descoperiri. Ca să vă puteți iubi țară, trebuie întâi să o cunoașteți, iar noi vom încerca prin fotografii frumoase să vă ducem acolo unde încă nu ați ajuns. PENTRU A REVENI LA ALTE ZILE FACEȚI CLICK AICI: Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/09/09/chiar-si-armani-isi-cos-costumele-la-ionel/,"Legendara fabrică „Ionel” din Chișinău a fost fondată imediat după război II mondial, în 1945. Pe atunci activitatea principală a întreprinderii numită „Fabrica de confecții nr. 1” era coaserea jachetelor matlasate de bumbac, iar acum cartea de vizită a companiei „Ionel” sunt costumele elegante bărbătești. În cadrul proiectului „Oameni Din Inimă” am ajuns la fabrică pentru a o cunoaște pe cea care reușește să conducă cea mai longevivă și mai mare întreprindere din industria ușoară a Moldovei – directoarea Tamara Luchian, care lucrează aici de 44 de ani. S-a născut într-o familie de colhoznici, în satul Șeptelici din raionul Soroca, unde și-a petrecut copilăria și a absolvit școala medie. „Sunt fericită că m-am născut în nordul Moldovei, unde livezile și grădinile sunt întotdeauna bine îngrijite – regiunea noastră educă oameni harnici și gospodari.” Deoarece nu a fost admisă din prima încercare la Universitatea Tehnică din Chișinău, specialitatea Economia Muncii, Tamara a mers să lucreze la fabrică. Astfel, în septembrie 1972, la doar 17 ani, ea a început să muncească la „Ionel” în calitate de croitoreasă simplă. „În visurile mele mă vedeam economist și, după ce am muncit timp de doi ani, am încercat din nou la aceeași specialitate. Dar s-a întâmplat că decanatul a venit cu o altă propunere: un loc la specialitatea de tehnolog în producția de îmbrăcăminte, la Kiev. M-am dus, iar cinci ani mai târziu eram inginer certificat, absolventă a Universității din Kiev.” După absolvirea cu succes a facultății, Tamara a revenit la Chișinău, iar în anii ’80 a început să lucreze „Zorile”, pe post de tehnolog al secției nr. 8. Peste 2 ani i s-a propus să se implice în munca socială și a devenit vicepreședinte al comitetului sindical. Mai târziu a deținut postul de director adjunct pentru personal și probleme sociale, după care a devenit președintele sindicatului. „Din timpurile sovietice fabrica „Ionel” producea un sortiment larg de articole dedicate bărbaților – costume, costume pentru băieți, paltoane, pantaloni, pălării și salopete. În anii ’87-88 (în perioada sovietică făceam parte din fabrica de confecții de la Moscova „Bolșevicika”) a fost luată decizia de a reutila întreprinderea. Am primit utilaje italiene, pentru care plăteam prin costume cusute de noi. Astfel în anul 1988 au fost exportate în Italia primele costume produse în Moldova. Cei 3500 de angajați ai fabricii îmbrăcau cu costume nu doar țările din cadrul Uniunii Sovietice, ci și țări din afara comunității.” La începutul anilor ’90 s-a prăbușit Uniunea Sovietică. În anul de criză 1994 doamnei Tamara i s-a propus să preia postul de director adjunct pentru afaceri comerciale, post în care Tamara s-a aflat în următorii 15 ani. „În anul 1999 întreprinderea de stat „Ionel” a devenit în cele din urmă proprietate privată, societate pe acțiuni. La începutul anului 2002 am cumpărat fabrica de la stat și astăzi „Ionel” are 10972 de acționari. Și până în prezent nu există nicio persoană care ar deține un pachet de acțiuni mai mare de 4%.” De la începutul anilor 2000 fabrica colaborează în mod activ cu Europa, 80% din producție este exportată: aproximativ 35% – în Franța, 25% – în Italia, 20% – în Germania. Circa 20% din produse sunt consumate de piața internă. „Pe 9 martie 2009 mi s-a propus să preiau funcția de director al fabricii. Mi-a fost dificil să accept: fabrica avea un credit bancar în sumă de 6 milioane de lei, 1400 de angajați, iar secțiile funcționau într-într-o singură tură. Am știut că nu-mi pot asuma o asemenea responsabilitate.” Tamara nu a acceptat imediat, iar după perioada de probă, peste trei luni, a fost numită în funcția de director al SA „Ionel”. Începând cu anul 2009 fabrica nu a avut nicio zi de inactivitate. „Grație planurilor și activităților pe care le-am efectuat, precum și colaborării cu DIN INIMĂ, am atins un alt nivel, am diversificat gama de produse și am sporit calitatea, au apărut elemente noi în procesare, am semnat contracte cu italienii pentru achiziționarea de materii prime. În 2010 proiectul DIN INIMĂ ne-a ajutat la crearea unui brand nou, „Giovanni Primo”. Noua marcă s-a bucurat de succes, astfel că în anul 2011, cu ajutorul DIN INIMĂ a apărut și linia pentru femei „Prima Bella”. Cooperarea cu DIN INIMĂ ne permite să lucrăm mai consecvent, participăm la expoziții, de unde revenim cu contacte noi și chiar contracte.” Cerințele clientului străin sunt tot mai exigente, iar pentru a le satisface, este nevoie de investiții. În 2011 „Ionel” a cumpărat echipamente ultramoderne și calitatea produselor este acum diferită. Au reușit să achite creditul cu un an și jumătate înainte de termen. Din 2014 încoace întreprinderea „Ionel” funcționează fără împrumuturi, în timp ce efectuează în mod constant reînnoirea utilajelor de cusut. „Din toți cei 44 de ani ai activității mele, anul 2016 este cel mai dificil, iar problema numărul unu pentru noi este personalul, lipsa forței de muncă. Astăzi vârsta medie a muncitorilor fabricii este de 42 de ani, cu o experiență de peste 10 ani. Nu există în țara nostră pârghii care ar putea opri exodul populației tinere. Nu există nici programe naționale de reținere a tinerilor, nici programe de locuințe accesibile. Dispunem de echipamente, sedii, tehnologii, contracte, dar nu există oameni care să lucreze.” „Ionel” coase haine pentru branduri renumite în toată lumea: „Giorgio Armani”, „Gerry Weber”, „Celio Patrizia Pepe”, „Luisa Spagnoli”, „Mauro Grifoni”. „În 2014 a venit într-o călătorie de afaceri Valentin Yudashkin, care a fost șocat să afle pentru ce nivel de branduri coasem noi costume.” Cu toate acestea, principalul obiectiv al fabricii „Ionel” rămâne dezvoltarea propriilor branduri și vinderea produselor de marcă proprie. „Motto-ul meu este: fă tot ceea ce depinde de tine. Solicit disciplină și ordine, iar eu însămi mereu duc toate cele începute la bun sfârșit. Munca îmi ocupă cea mai mare parte a timpului meu, dar în viață există loc și pentru împlinire personală. Fericirea mea sunt cei doi fii și nepoții mei. Mă bucură foarte mult faptul că ei sunt responsabili și realizați.” 10 lucruri despre Tamara Luchian și fabrica „Ionel” Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Sursa: Locals.md Autor: Anya Glazkina"
1,https://nataalbot.md/2016/08/30/femeile-moldovei-mele/,"În contextul acestor zile de sărbătoare, în care multă lume se simte rătăcită între a sărbători Moldova ca proiect sau a o ignora conștient, din cauza rușinii pentru unde a ajuns țara, am conștientizat că moralul moldovenilor a ajuns sub pământ, deja. Am înțeles că avem o țară urâtă, pe care oamenii nu o iubesc. Și au tot dreptul. Dar, imediat următoarea reacție a fost să intervin, să spun că 25 de ani e un termen atât de mic, în care toate bubele societății noastre post-sovietice au ieșit la iveală. Am avut de toate și încă mai avem: banditism, hoție, corupție, sărăcie, otkaturi, trafic de influență, prostituție politică. Unele vicii s-au înmulțit, altele au fost tratate parțial sau superficial. De unde să ai o țară frumoasă cu atâte bube nerezolvate? Totodată simt nevoia să vă focusez atenția pe ceea ce face din Moldova o țară mai frumoasă. Și am înțelesc din nou că numai noi, oamenii, ne-o facem cu mâinile noastre această țară. Acest articol este despre femeile care, în pofida la toate, prin afacerile pe care le-au creat și le conduc, aduc Moldova mai aproape de așteptările, nevoile și aspirațiile mele pentru o țară frumoasă. De ce despre femei? -Pentru că nouă, femeilor, încă ne vine mai greu decât bărbaților să ne croim un loc sub soare în Moldova, iar în afaceri, nici nu-mi pot imagina cum e. Așadar, de dragul susținerii Girl Power Movement în Moldova scriu acest articol nu de 8 martie, ci de Ziua Moldovei. – Pentru că avem nevoie cu toții să ne motiveze ceva sau cineva cu propriul exemplu de reușită. De ce femeile de afaceri inspiră? – Pentru că ele reușesc, pe lângă rolurile prestabilite de stereotipuri precum este familia, copiii, gătit, curat, să iasă din tipare și zona lor de confort și să construiască afaceri. -Pentru că ele creează locuri de muncă și dau altor oameni și familii un motiv să rămână acasă. -Pentru că ele contribuie la economia Moldovei – Pentru că ceea ce fac ele este frumos. Iar frumusețea va salva lumea și poate într-o zi și Moldova. Cu siguranța ele sunt mult mai multe. Cu siguranță în aceste zile merită să vorbim despre toți oamenii care contribuie la binele țării, femei, bărbați, dar vă rog să-mi dați voie azi să mulțumesc femeilor pe care le-am cunoscut personal și a căror viață și activitate de afaceri au devenit pentru mine un șir de momente de mândrie pentru țara mea. LILIA DULGHER, GITANA WINERY Lilia Dulgher, Vinăria Țiganca. Deși în afacere este implicată toată familia, Lilia și-a luat în spate o misiune foarte grea. Sparge gheața pe piața românească, face naveta săptămânal și conduce sute de km pentru a-și prezenta vinul prin diverse localuri și la evenimente din România. Lilia este un tanc, cu o ambiție de fier și cu un curaj de invidiat. Niciodată nu se plânge, deși eu cred că are un job infernal. Lilia, tu nu doar produci vinuri bune, tu le iubești ca pe cei doi copii ai tăi și te rupi între acești copii și numai tu știi care e prețul pe care îl plătești. ATASTASIA GUȚU, PATISERIA CREME DE LA CREME Anastasia Guțu, Patiseria Creme de la Creme, Chișinău. Un om care oriunde pășește lasă frumos. Nu e o prințesă care stă și numără cum îi curg banii din prăjituri. Muncește zi de zi, când rămâne fără cofetarul șef, intră în bucătărie și face ea eclere și croasante. Schimbă mereu decorul în local, vrea să vadă uimire pe fața clienților săi, se informează, se reinventează, investește clipă de clipă în una din cele mai frumoase și elegante patiserii din capitală. Iar lucrul acesta nu rămâne neobservat. În continuu are grijă să participe la tot felul de ateliere cu patisieri experimentați, ca să învețe lucruri noi și să le aducă acasă. Crește 3 copii și nu știu cum face de rămâne așa slabă, mâncând zilnic macarons. Anastasia, cred că ești un bun manager al timpului tău și aș vrea și eu să învăț asta. OXANA LUNGU, LIA FIA Oxana Lungu și brandul de haine pentru fetițe Lia Fia. Oxana are un simț estetic extraordinar și o imaginație nelimitată. Datorită Oxanei tot mai multe fetițe din Moldova fac diferența între leggins cu print de leopard sau rochițe roz cu multe paiete și un sarafan discret, navy blue, cu bluză albă pe dedesubt sau o bluză de culoarea mintei cu o fustă cochetă cu cactuși. Oxana a reușit să facă o schimbare de mentalitate: să fii cochetă înseamnă, în primul rând să fii o fată deșteaptă, cu simțul umorului. Datorită Oxanei, mai multe femei au de lucru, iar copiii lor au mamele acasă. Datorită Oxanei am avut curaj să pornesc Lavender Fest. Mulțumesc Oxana, pentru diplomația, discreția și onestitatea ta, pentru că faci lumea din jurul tău mai frumoasă, deși uneori ți se pare că nimic nu are rost în Moldova. INA VIERU, PANI PIT, ZEN SUSHI, DELICE D’ANGE Ina Vieru, frumoasa deșteaptă, curajoasa antreprenoare, care a transformat un cartier din Chișinău într-o poveste. Pani Pit, Zen, Delice D’Ange, voi nu vreți să știți ce înseamnă să ai un restaurant și cum acesta se duce de râpă dacă nu muncești în el zilnic, alături de angajații tăi. Ina, nu știu cum reușește să-și împace viața personală de la Paris cu cea de afaceri de la Chișinău, dar e clar că este unul dintre cei mai experimentați și perseverenți restauratori din Moldova. Mulțumesc Ina, pentru că fără să-ți dai seama, prin propria ta viață, arăți că se poate. CRISTINA FROLOV, CASTEL MIMI Cristina și Castelul Mimi. Probabil că mulți ar spune, la banii ei și eu aș putea…Sunteți siguri? Un castel? Să reconstruiți timp de 6 ani și să nu vă curgă acoperișul de atâtea nevoi și griji? Dar câți oameni trebuie să angajezi, să instruiești, să planifici, să bugetezi…wow! Cristina, tu ești tare bravo. Poate nu atât de mulți vor fi capabili să aprecieze ce ai făcut tu și familia ta pentru Moldova, dar eu cred că trebuie să conteze calitatea oamenilor care sunt în stare să respecte efortul vostru și nu cantitatea lor. Fii pe pace, suntem destui. GEORGETA MIR, GEORGETTE Georgeta Mir și brandul Georgette. O fată cu sânge pachistanez și moldovenesc în ea. Are o fabrică de textile, execută comenzi pentru Max Mara, elaborează colecții personale sub brandul Georgette. Multe femei muncesc zi de zi la întreprinderea sa. Putea liniștită să-i mulțumească lui tata că face bani și să-i arunce și ei câte o sumă bunișoară pe lună. Dar Geta e o harnică, băgăcioasă, ambițioasă și neastâmpărată. Și bine face. TATIANA POPA, CASA PĂRINTEASCĂ Scumpa mea Tatiana Popa, știu că pentru mulți aflarea Dvs în acest top al femeilor de afaceri este bizară. Eu însă cred că ceea reușiți să faceți pentru comunitatea de femei din satul Palanca e la fel de valoros precum e o afacere pentru economia unei țări. Le dați un sens, o sursă de câștig, dar mai și conservați în borcane mari de dor valorile pe care le-ați primit de la părinți. Sunteți una dintre cele mai frumoase femei pe care le-am cunoscut vreo dată. Iar disponibilitatea Dvs de a vă sacrifica de dragul Casei Părintești, de a o moderniza cu grijă și de a-i da continuitate mă face să vă mulțumesc pe această cale. ELENA SCUTARU, MARA WOMAN Elena Scutaru și Mara Woman, o afacere socială care îmi atinge câteva strune ale sufleului. Elena susține femeile din satul buneilor săi, Scoreni. A scris, a aplicat, a obținut niște granturi, a cumpărat mașini de tricotat, a dat femeilor din sat de lucru și apoi neînfricat se bate cu morile de vânt, convingând moldovenii să nu cumpere turcisme și chinezisme, ci haine de la Mara, astfel contribuind la păstrarerea locurilor de muncă. Elena nu se lasă ușor bătută și exact atunci când i se pare că nu merge, nu știu de unde găsește o gură de aer și se aruncă din nou în apele tulbure ale piețiii noastre. Elena, dacă pentru tine contează că inspiri, atunci te rog să știi despre asta. VIORICA MEȘINĂ, REGIZOR Viorica Meșină nu este doar nașa mea. Este omul la care mă adresez ca să aflu dacă un lucru e bun sau nu. Are o viziune foarte bine argumentată asupra lumii. Viorica este regizor, a creat recent filmul ”Culorile”, care a inspirat multe femei să aibă curajul să vorbească despre violența din familie.Viorica face reclame frumoase, cele mai frumoase. Viorica, alături de soțul său Sergiu Prodan, oferă locuri de muncă și face așa ca publicitatea de la televizor nu doar să vândă ci și să atingă. ALLA DONȚU, YOUBESC Alla Donțu este genul de femeie-vulcan. Ea pâlpâie în liniște și tăcere, în continuu, dar afli că e un vulcan atunci când răbufnește periodic din ea câte un proiect pe care îl plămădește de mai mult timp. Dacă nu ar fi Alla, nu am avea multă muzică frumoasă din cea care se face la ora actuală în Moldova. Și nu am avea spectacol, show calitativ. Alla este meticuloasă, prevăzătoare, atentă la stări și detalii. Alla nu face nimic de mântuială,altfel i-ar fi rușine să-și scrie numele. Ce-mi mai place e că avem gusturi muzicale comune și că atunci când plămădește ceva în studiou și ține totul în mare secret, am norocul să prind și eu câte o frântură de melodie care mâine va deveni hit. Voi știți ce versuri scrie Alla? OLGA RADU, CASA IMAGO Olga Radu, de mai bine de 10 ani, are grijă de 2 case. Una dintre ele este Casa Imago – cea mai longevivă prăvălie de idei și creativitate din câte le cunosc în Moldova. Bineînțeles că eu îi sunt recunoscătoare pentru tot binele pe care l-a făcut cu echipa pentru evenimentele K Lumea și pentru prima mea carte de rețete, al cărei design este elaborat de Imago. Totodată îi sunt recunoscătoare pentru o sumedenie de calități personale și pentru că atunci când totul în jur pare să meargă pe apa sâmbetei, ea își încarcă echipa în mașină și îi plimbă pe la Vama Veche pentru a le menține moralul. În general, atmosfera de lucru de la Imago îți lasă impresia că oamenii ăștia (vreo 10 suflete talentate) se distrează și nu lucrează. Când mai apucă ei să genereze atâtea frumuseți? Optimism și creativitate, iată despre ce este Olga Radu. STELA MOLDOVANU, MOLDECO Stela Moldovanu, salonul Moldeco, încă o ființă care scoate și de sub pământ lemne pentru flacăra care ține atașată de Moldova. Stela e un om frumos și caută să facă la fel în jurul ei. Înramează, colorează, brodează, visează. Stela caută mereu în oameni calitățile pe care singură e gata să le ofere. Nu întotdeauna îi reușește să găsească acești oameni. Dar știți ce? Stela continuă să creadă și să caute.Pe lângă cei 3 copii și un soț, la fel de frumos ca ea, Stela investește zilnic în visul ei despre Moldova. RUXANDA LIPCAN, VINĂRIA FAUTOR Ruxanda Lipcan, o cunoștință mai proaspătă dar despre care vreau neapărat să vă vorbesc. Ruxanda, alături de mama sa Tatiana, cresc vinăria familiei Fautor. Totul se mișcă încet, anevoios, an de an, dar cu răbdare și doar cu forțe proprii o să ajungă într-o zi să-și vadă tot visul împlinit – o vinărie funcțională pentru turiști, plină de vizitatori curioși să vadă cum se fac vinurile Fautor. Acum câțiva ani, Ruxanda a importat din Spania butași de viță de vie Albarino. Azi se poate lăuda cu un vin unic, obținut din vie spaniolă și soare, apă, vânt și aer de Moldova.Creșe o fetiță și împacă ca o adevărată zână, ce trebuie și ce vrea așa ca toată lumea să fie fericită. VALENTINA VIDRAȘCU, DESIGNER Despre Valentina Vidrașcu nu trebuie să vă spun multe. Muncește zi de zi, cot la cot, cu o echipă de femei care îi înțeleg gusturile și o ajută să își realizeze viziunile. Felul în care Valentina a făcut ca ia să-și continuie existența într-o nouă dimensiune este unic și plin de inspirație. Cele mai cunoscute femei din Moldova, când ajung să trăiască un moment important în viața lor, îmbracă o bluză de la Valentina. Mulți o copiază și fac haine a la Vidrașcu, dar mai ieftine. Ieftine ele arată în final pe cele care caută asta. La cât talent și bun gust zace în această femeie, tot ce-mi doresc e să aibă sănătate să mai creeze. Valentina și iubirea ei pentru autentic. ILEANA ȘI ELENA, CURIERII FERICIRII Ileana di Leonardo și Elena Tomuz. S-au întâlnit și au decis că de azi înainte lumea va fi mai bună, Moldova va fi mai frumoasă, prăjiturile vor deveni bijuterii, oamenii mai fericiți și mai zâmbăreți, casele mai cochete, zilele de naștere mai de bun gust, decorurile ca de poveste, nunțile vor deveni adevărate legende. Și așa au apărut Curierii Fericirii, care livrează flori și torturi artizanale . Nu știu dacă fetele au ajuns deja să-și crească echipa, dar eu le doresc din tot sufletul acest lucru. Așă că voi, noi, trebuie să susținem și să tot susținem aceste femei ca să se poată dezvolta și întări forțele pentru a crea frumos în jurul nostru. În plus, voi sunteți un exemplu rar de colaborare între femei. Cred că ar trebui să deveniți ambasadorii acestei idei pentru a le inspira și pe altele. ECATERINA POPESCU, RUSTIC ART Încă o femeie îmi dă aripi când îmi amintesc de ea. Ecaterina Popescu din satul Clișova Nouă. A transformat o grădiniță ajunsă în paragină într-un muzeu al covorului. Este singurul loc din Moldova în care veți mai vedea la un loc cum se țes covoare, catrințe, traiste și se cos ii. Ecaterina poate nu este chiar o femeie de afaceri. Dar oferă de lucru multor femei, contribuie la perpetuarea unor valori care dau unicitate tradițiilor noastre. Ecaterina conservează eternitatea. Și pentru că mă inspiră îi mulțumesc. Vinuri, modă, muzică, film, tradiții, publicitate, restaurante, casteluri…femeile noastre se pricep la toate. Ce admir eu în toate aceste femei? Curajul de a-și înfrânge decepțiile și a merge mai departe, contribuind la binele propriu, dar și la binele țării."
1,http://nataalbot.md/2016/08/08/gustar-experience-ziua-iii/,"Salut dragi urmăritori ai aventurii noastre fotografice. Am rămas corigentă la rapoarte pentru zilele anterioare. Și asta pentru că am ajuns cu călătoria noastră prin locuri în care nu am avut mare contact cu civilizația, netul și electricitatea. Cea de-a treia zi a călătoriei noastre a început cu un mic dejun copios la Bahmut Club. Cu greu m-am despărțit de locul acesta. Mi-ar fi plăcut să mai stau măcar încă o zi sau două ca să-l explorez. Această zi a fost despre natură, peisaje și magie. DESTINAȚIA I: PĂDUREA DOMNEASCĂ. ACASĂ LA ZIMBRI De la prima mea vizită la Pădurea Domnească și până acum s-au ameliorat niște lucruri. În primul rând, a fost construit un pasaj din lemn care oferă o vedere mult mai frumoasă și mai cuprinzătoare asupra habitatului zimbrilor. La ora actuală, rezervația are 2 pui de zimbri, care-s ținuți în același ocol cu mamele lor, dar de tata sunt separați. Și asta pentru ca să nu se repete istoria tristă de acum câțiva ani, când, din imprudență, puii au fost lăsați în același țarc cu masculul și au pierit, fiind luați în coarne de el. Alți doi frați zimbri ne-au oferit un spectacol impresionant, luându-se în coarne chiar în fața noastră și dându-le fotografilor noștri imagini bune pentru poze. Știți ce te vrăjește în urmărirea zimbrilor? Calmul unui animal care se mișcă greu, agale, scoate greoi aer pe nări, paște silențios, cu ochii scufundați în blană, înconjurat de zeci de muște pisăloage, pe care nu le mai observă și care cântărește 1, 2 tone. La drept vorbind, urmărirea zimbrilor nu e o activitate foarte antrenantă, de aceea prezența unui ghid ar putea aduce un pic de interactivitate. În rest, peisajul e minunat, verde, proaspăt, suculent. Țânțarii de pădure îs mai flămânzi ca cei de oraș, dar aerul e îmbătător. Apropo, la Pădurea Domnească puteți rămâne peste noapte. Au avut 3 căsuțe de lemn, construite special pentru turiști. Una a ars, între timp, dar altele două sunt bune de închiriat turiștilor. DESTINAȚIA II: S.CUHNEȘTI, TABĂRĂ DE SCULPTURĂ Ni s-a întâmplat însă o mică minune la Pădurea Domnească. Un grup de tineri zgomotoși au dat buzna pe terasa de pe care urmăream zimbrii. Unul din ei s-a apropiat de grupul nostru și ne-a invitat în satul învecinat, Cuhnești, unde toți acești tineri, care sunt sculptori de meserie, au organizat o tabără de sculptură. Fără ezitare am mers într-acolo. Alexei Vidrașco, locuiește în Cuhnești, este profesor la școala de arte din zonă și are o poftă nebună de creare și schimbare. Acesta e al treilea an când își invită colegii în satul natal, ca să creeze timp de 10 zile lucrări din lemn, ca mai apoi acestea să rămână în sat, chiar în acea vale din preajma casei sale. ”Ultima Picătură”, lucrarea lui Pavel Obreja. Sculpturile sunt fascinante. Unele dintre ele chiar îți taie răsuflarea, te fac să zâmbești sau să pui întrebări. Și cum se obișnuiește, la noi la moldoveni, am fost invitați în curtea casei, unde am cunoscut-o pe mama lui Alexei, Lidia. Femeia asta ne-a lăsat tuturor o urmă atât de frumoasă în amintiri. Pentru că bunătatea și generozitatea ei ne-au dat aripi. Un optimism debordant, în pofida tuturor greutăților, cu o poftă de viață și iubire pentru cei 6 copiii săi și 8 nepoți, doi dintre care îi crește tot ea.Scrie poezii, gătește nemaipomenit și adoră când i se umple curtea de prietenii fiului său. Lidia ne-a servit cu plăcinte, făcute cu o zi înainte în bucătăria în care apa de la ploaie ajungea până la genunchi în timp ce le cocea. Ne-a oferit sarmale făcute la oală și miere cu castraveți, că era a doua zi de Sf Ilie. Văzând frumusețea de curte și ușă veche, normal că nu am putut să trec pe lângă ea. Această mică escapadă din itinerarul nostru prestabilit, încă o dată mi-a confirmat faptul că Moldova e o țară necunoscută și ne explorată de proprii săi cetățeni și că puțină dragoste în plus și curiozitate nu ne-ar strică pentru a o descoperi. DESTINAȚIA III: MÂNÂSTIREA DE LA ZĂBRICENI Călugării de la Zăbriceni au o mică afacere. Se numește Bio Cămăra. Sub acest brand puteți găsi legume, fructe, mure, miere, plante aromate, infuzii bio.Produsele Bio Cămara sunt certificate ecologic și sunt livrate la domiciliu, dacă doriți. Am mers la Zăbriceni ca să vedem cum sunt crescute ele. Călugării sunt un popor special, tăcut, distant, mai puțin binevoitor, atunci când le calci pe teritoriu cu 11 aparate foto. Inițial ne-au primit cu ușile întredeschise . Dar, în pofida faptului că am venit să le deranjăm liniștea, ne-au așezat la o masă cu bucate gustoase, simple, de post. Apoi ne-au adus coșuri cu produse, plante aromate și au așteptat răbdător să le fotografiem. Atmosfera de la Mănăstire este dominată de sunetul hipnotizant al slujbei transmise prin difuzoare. Curtea este mare și plină de flori. La Zăbriceni nu e un loc de mers în turism, dar unul pe lângă care merită să vă opriți ca să vă scufndați pentru câteva zeci de minute într-o altă lume. DESTINAȚIA IV: LACUL DE ACUMULARE COSTEȘTI STÂNCA Am ajuns pe malul lacului exact în clipa când soarele se pregătea să apună. Fotografii noștri s-au grăbit fiecare să rupă un cadru frumos din acest apus. O echipă special angajată ne aștepta cu corturi și altă recuzită pentru camping. Am gătit mămăligă la ceaun, am sorbit dintr-un Rose din Găgăuzia. Am cântat din drâmbă și cratițe. Seara aceasta a adus atâta bucurie și împlinire. O mână de oameni, pe care Moldova i-a unit și prin toată frumusețea și oamenii săi, i-a adunat în jurul rugului și i-a făcut prieteni. Iar răsăritul a fost la fel de fermecător ca și apusul. Numai că înainte să plecăm am luat fiecare câte un sac și am adunat gunoiul, mult gunoi, lăsat de cei care s-au bucurat ca și noi de acest loc pitoresc și care nu s-au gândit că după ei vor veni și alții să se bucure. O nouă zi promitea o nouă aventură extraordinară, kayaking pe Nistru și o altă noapte de vară petrecută în cort, undeva unde nici noi nu știam că ne poate aduce aventura. PENTRU A REVENI LA ALTE ZILE FACEȚI CLICK AICI: , Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2016/09/15/stela-timbalist-pantofii-nostri-hancu-sunt-la-mare-cautare/,"Deși activează de 20 de ani la Chișinău, fabrica de încălțăminte „HÎNCU” este un nume mai puțin cunoscut. În cadrul proiectului #OameniDinInimă , vrem să o cunoașteți pe managerul acesteia, Stela Țîmbalist. Istoria creării brandului „Hîncu” este similară cu poveștile multor mărci apărute în anii ‘90, pe valul deficitului. Dar o diferență semnificativă este că, și în prezent, când piața este suprasaturată, pantofii „Hîncu” sunt la mare căutare. Stela s-a născut într-o familie de muncitori, mama era croitoreasă la „Zorile”, iar tata era sudor de profesie. În același timp, Stela a crescut într-un mediu creativ: lua lecții de muzică, cânta în ansamblul „Lia Ciocârlia”, desena bine. „În ciuda faptului că în copilărie îmi plăcea să-mi petrec timpul la „Zorile”, să studiez croielile, să număr calapoadele, am decis că nu vreau să-mi petrec 12 ore pe zi la fabrică, ci am nevoie de un job la care trebuie să vin frumos îmbrăcată. Astfel, de mic copil am decis că voi deveni profesoară.” Stela a absolvit Universitatea Pedagogică, dar activitatea ei în domeniul pedagogic nu a durat mult. La începutul anilor ’90, Margareta Hîncu, mama Stelei, a început să coase pantofi acasă, iar Stela vindea pantofii la piață. Spre bucuria fetelor, Pantofii se bucurau de succes și în curând Margareta a înregistrat „Î.I. Hîncu”, inițiind propria mică afacere. Atunci Stela a renunțat la cariera în pedagogie, pentru a-și ajuta mama. „Primul spațiu de producție îl închiriam la Valea Trandafirilor. Atunci aveam doar 3 angajați – croitor, cusător și cizmar. Pe piață era un mare deficit de încălțăminte de înaltă calitate, iar noi am încercat să satisfacem cererea.” „Odată i-am propus mamei să coase un model de sandale, care s-a dovedit a fi foarte popular. Mama a văzut potențialul în mine și de atunci mă ocup de design, elaborez noi modele, împreună cu tehnologii și designerii.” „În anul 2000 am închiriat spațiu în centrul comercial „Zorile”. Atunci, înainte de începerea sezonului de iarnă, la magazin era o coadă enormă, iar noi abia făceam față volumelor de producție.” „Hîncu” este ​​o afacere de familie. Margareta supraveghează procesele, Stela este responsabilă pentru administrare și proiectare, soțul Stelei, Andrei se ocupă de tehnologii, iar sora Natalia de marketing. „Pe mine și soțul meu ne-a unit profesia. Andrei a moștenit pasiunea pentru cizmărie de la tatăl său. În mod ironic, el mi-a făcut pantofii de nuntă, atunci când m-am căsătorit prima dată. Mai mult decât atât, am frecventat ambii școala nr. 57, dar nici nu ne observam unul pe altul. El era roșcat-roșcat, iar acum eu îl numesc „de aur”!” „Hîncu” produce încălțăminte pentru bărbați, femei și copii, clasică și casual, pentru fiecare zi – modele pentru care cuvintele-cheie sunt calitatea, confortul și designul modern. „Odată cu trecerea anilor, observ că tendința se deplasează tot mai departe de tocuri și mai aproape de confort. Iar dacă pantoful are, totuși, toc, acesta este proiectat astfel, încât să poată fi purtat toată ziua. Noi facem tălpi confortabile, pentru diverse modele. La producerea pantofilor noștri e nevoie de multă muncă manuală. Cumpărătorul are încredere în noi, apreciază în special încălțămintea noastră de iarnă, care este foarte caldă, rezistentă la uzură și, sperăm, frumoasă. Iar pentru invazia incălțămintei produse în China am dezvoltat o adevărată imunitate.” Interesul cosumatorilor pentru încălțămintea de la Hîncu a durat până în anul 2008. „Principala problemă astăzi este criza forței de muncă. Noi nu visăm la profituri mari, obiectivul nostru principal este să rămânem pe linia de plutire. În același timp, facem tot posibilul pentru a împiedica oamenii să părăsească țara, astfel încât familiile să nu fie separate, astfel încât tânăra generație să înțeleagă că și în Moldova se pot face bani. Astăzi ne punem mari speranțe în studenții care trec prin Zip House.” „Datorită participării la prezentările „Din Inimă” începem să fim recunoscuți. Proiectul ne-a ajutat să facem rebranding, să creăm un lookbook. Acum mergem la expoziții, căutăm noi piețe. Încercăm să reducem prețurile la încălțăminte, deși nu este simplu, toate materialele – de la cuie, ace și ață, până la piele, trebuie să fie importate: fermoare YKK, blană din Belarus, piele decorativă italiană, tălpi ucrainene.” „În acest an împlinim 20 de ani. Vrem să sărbătorim într-o atmosferă de suflet. Vom merge cu echipa undeva la un picnic, vom juca fotbal, volei, vom savura un grătar, pentru ca toți să se simtă confortabil, ca în familie: ți-ai pus niște blugi și un tricou și ești gata de petrecere.” 10 lucruri despre Stela Țîmbalist și brandul „Hîncu” A cest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii) și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Sursa:Locals.md Autor: Anya Glazkina CITEȘTE ISTORIILE ALTOR BRANDURI DIN MOLDOVA: * *ECATERINA PASCENCO DESPRE ”OLSA SHOES” *NATALIA ȘI INA PÂNZARU DESPRE ROCHIILE DE SEARĂ ”DIVERO” * * *"
1,https://nataalbot.md/2016/09/27/natalia-melnic-rochiile-sekana-alegerea-primei-doamne/,"În seria de articole „Oameni din inimă” vorbim despre cei care stau în spatele celor mai cunoscute branduri locale ale industriei ușoare. „Sekana” este un nume cunoscut printre femeile care, în virtutea profesiei, trebuie să poarte ținute clasice, dar care, în același timp, nu vor să se conformeze cu rutina. Femeia de afaceri cu bun gust – pentru ea a creat acest brand Natalia Melnic, designerul „Sekana”. Natalia s-a născut acum 50 de ani, la Comrat, într-o familie de vinificatori celebri. „După horoscop sunt Capricorn și Cal – muncesc mult și nu obosesc.” Școala a făcut-o Criuleni, unde au fost transferați părinții săi. Când Natalia a împlinit 12 ani, tatăl ei a fost transferat să lucreze la Cricova, iar familia s-a mutat în apropiere, în satul Ciorescu. După absolvirea clasei a 8-a, Natalia a fost admisă la Colegiul Tehnologic din Chișinău, specialitatea de tehnolog în industria ușoară. „Chiar și înainte de colegiu am încercat să cos și să tricotez. Am fost întotdeauna pasionată de tot ce are legătură cu munca manuală. Colegiul mi-a oferit experiență și un impuls puternic pentru activitatea mea. Fiind studentă, am înțeles în mod clar că modelul este un organism viu, pe care îl studiem din interior, iar căptușeala ar trebui să fie la fel de frumoasă ca și fața hainei.” La vârsta de 18 de ani Natalia l-a întâlnit pe viitorul ei soț, Serghei, care era cu 5 ani mai mare, iar pe atunci, după serviciul militar, muncea în calitate de electrician la mină. Peste doi ani s-au căsătorit și s-au mutat în propriul lor apartament cu o singură odaie, oferit de stat. Aici a început povestea brandului „Sekana”. „În 1988, când s-a născut prima noastră fiică, Katia, coseam haine pentru copii și le vindeam la piață”, povestește Natalia. Serghei: „Îmi era rușine să stau la piață și m-am dus să vând la Dubăsari: îmi trăgeam șapca peste ochi și vindeam. Este foarte neplăcut când ești numit „speculant”. În anul 1992 am vândut tot ceea ce am avut, inclusiv parfumul franțuzesc al Nataliei și pantofii mei noi, pentru a cumpăra prima noastră mașină de cusut cu tiv. Coseam acasă până târziu, la ora două de noapte, vecinii băteau în calorifere, iar dimineața ne trezeam și mergeam la piață pentru a vinde. Natalia cosea, iar eu călcam. Eu coseam, ea croia. Fustele mele „cu șase falduri” se dovedeau să aibă opt falduri. Tăiam etichetele de pe cămășile socrului și le puneam pe lucrurile cusute de noi.” Până în prezent, cei mai stilați din anii ‘90 își amintesc costumele din tricot cu buline, care se bucurau de o popularitate nebună. „Tot visam la o haină de blană Astrahan, iar Serghei îmi spunea: „Nu putem, trebuie să cumpărăm tricot.” Așa e și în ziua de astăzi, toți banii îi investim în producție, iar eu tot nu am blană”, continuă Natalia. A fost nevoie de încă 2-3 ani, până familia Melnic a început să angajeze lucrători – cusătorese care lucrau acasă, deoarece mica întreprindere încă nu avea propriul atelier. „Produsele noastre le vindeam de la Sahalin la Norilsk. Jumătate de sat cosea pentru noi, iar cealaltă jumătate vindea. Anii ’90 erau perioada deficitului și a micilor comercianți. În anul 1995 a apărut brandul „M Nataly” și timp de 18 ani produsele noastre s-au vândut cu această marcă. În tot acest timp, am construit o „Casă de modă” la Ciorescu – pentru noi nu este o fabrică, ci anume o casă, în care încă investim. Anul 2013 a marcat o nouă evoluție în activitatea noastră. Am participat în proiectul care sprijină industria ușoară „Din Inimă”, aflat în căutare de producători care creează îmbrăcăminte cu nume propriu. Acesta a fost anul în care brandul nostru a primit un nume nou , „SEKANA”, format din primele silabe ale numelor noastre: Serghei, Katerina și Natalia. Avem și o fiică mai mică, Liubovi („dragoste”). După nume, de fiecare dată adaugăm sloganul: „Facem totul cu dragoste”. „Sekana” coase exclusiv îmbrăcăminte pentru femei, piese clasice, mereu actuale: costume, rochii de cocteil, bluze, fuste și sacouri. „Sekana” creează ținute pentru VIP-uri și este cunoscută pentru costumul pe care prima doamnă, Margareta Timofti, l-a purtat la întâlnirea oficială cu Barack și Michelle Obama. Serghei: „Clientul nostru este femeia elegantă, cu vârsta între 25 și 55 de ani. Femeia activă, care merge la întâlniri de afaceri. Hainele noastre sunt pe placul celor care își doresc să arate bine. Mulțumim Moldovei, pentru că femeilor de la noi le place să se îmbrace bine, apreciază confortul și calitatea. Ce este succesul pentru noi? Lumea ne cunoaște, iar articolele produse de noi sunt recunoscute. Vindem în Chișinău de peste 20 de ani. Dacă noi continuăm să muncim, ar putea însemna că succesul a venit deja? Acum totul se măsoară în like-uri, nu ca pe vremuri – dacă produsele se vindeau, însemna că ai succes. 10 lucruri despre Natalia Melnic și brandul „Sekana” Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa: Locals.md"
1,https://nataalbot.md/2016/09/22/petru-bodarev-cristina-mia-implinit-visul-deami-deschide-o-fabrica/,"În cadrul proiectului #OameniDinInimă am discutat cu Petru Bodarev, fondatorul brandului „Cristina”, care a construit cea mai mare și cea mai modernă fabrică pentru producerea încălțămintei din Moldova, . Foarte energic pentru vârsta lui, Petru a început, cu voce tare, cu încredere și emotiv, să ne spună povestea lui, despre un băiat mic și slăbuț născut la nordul Moldovei, care a devenit om mare în capitală. La începutul anilor ‘50, în satul Ruseni din raionul Edineț, într-o familie de țărani simpli s-a născut Petru Bodarev. „Când părinții mei s-au căsătorit, ei erau oameni foarte săraci. În familia mamei mele creșteau 8 copii, iar tatăl meu a fost cel mai mare într-o familie cu 11 copii. Copilăria mea a însemnat îngrijitul vacilor, boilor, oilor, păsărilor de curte și porcilor. Tatăl meu m-a învățat cum să înham, să ar, să semăn, să cosesc… Când am împlinit 10 ani, aveam deja o gospodărie mare, cu multe animale. „Hai cu mama!” – cu aceste cuvinte am învățat să gătesc și să fac orice muncă necesară pe-acasă, considerată de domeniul femeilor.” După ce a absolvit școala, Petru a mers să-și facă studiile la Colegiul Tehnologic pentru sistemul serviciilor de consum. Noul domeniul al serviciilor de consum abia începuse să se dezvolte în țară, iar Petru a fost admis fără dificultate. După absolvirea studiilor, în calitate de tânăr specialist a fost repartizat la Oficiul de servicii publice al raionului Căușeni. Nu a rămas acolo pentru mult timp, revenind la Chișinău, în postul de brigadier la „Zorile”. Peste 3 luni Petru a fost recrutat în armată, iar după 7 luni de serviciu militar, conducea deja batalionul format din 130 de cadeți. Din armată Petru a revenit la „Zorile” mai întâi pe postul de brigadier, apoi maistru, iar în scurt timp a devenit pe rând maistru superior, supervizor de tură, șef adjunct de departament, iar la vârsta de 28 de ani – șef de producție. „În departamentul meu aveam 966 de muncitori, iar pe atunci „Zorile” avea 12 mii de angajați. Procesul educațional la „Zorile” era unul dintre cele mai performante din oraș: aveam educație, jocuri, sport, dar nu existau tehnologii avansate, inginerie, materiale, accesorii, gamă de culori – la toate acestea puteam doar să visăm.” A mai durat până la împlinirea visului. În anul 1980, în pofida salariului enorm de 800 de ruble, Petru a demisionat de la „Zorile” și a început să lucreze la Casa republicană de modele în sistem de servicii publice. „Când am venit, în echipa Casei de modele lucrau 10-12 persoane, dar peste doar câțiva ani, sub conducerea mea, echipa ajuns la 300 de muncitori, cu un volum mare de producție de încălțăminte.” În anul 1986 se căuta persoana potrivită pentru postul de director al fabricii „Tocușor”. Prin ordinul ministrului muncii, Comitetul raional l-a propus pe Petru Bodarev, dar în acea perioadă a schimbărilor, directorul trebuia să fie ales de echipă. „Cei 400 de oameni care s-au adunat la vot trebuiau să aleagă un candidat dintre colegul lor și între mine (pentru ei, eu eram un om de pe stradă). Atunci, le-am promis că o să fac ordine iar în cel mai scurt timp atelierele vor fi la fel de curate/aranjate precum farmaciile, iar profitul acestora va crește considerabil. Într-un final, m-au ales pe mine. Aveam doar 34 de ani. ” În anul 1995 societatea a fost privatizată, iar un an mai târziu acțiunile au fost cumpărate de la muncitori. Atunci, din stăpân, am devenit un mercenar. Am plecat imediat, în aceeași zi… Timp de două săptămâni nu mi-am putut găsi locul. Atunci am luat o decizie care nu a fost deloc ușoară.” Petru a plecat în România, unde a creat compania „Cristina”, a început să recruteze și să formeze oameni. În perioada 1998-2000 „Cristina” producea 300 de mii de perechi pe an și toate erau vândute. „Noi nu suntem interesați să lucrăm pentru alții. „Prada” ne-a propus să le coasem pantofi pentru 2$ perechea, iar „Geox” și alții au venit la noi cu astfel de comenzi. Dar noi vrem să coasem produse cu marcă proprie. Principala problemă astăzi este lipsa forței de muncă. Aș putea să angajez mâine 50 de persoane sau chiar 150. Apropo, noi angajăm hipoacuzici. Avem acum 60 de persoane și toți sunt muncitori excelenți.” În prezent, compania „Cristina” este cea mai mare fabrică privată din Republica Moldova care produce încălțăminte. „Cristina” este dotată cu echipamente italiene avansate de fabricare a încălțămintei, iar materia primă, și anume pielea din care este cusută încălțămintea, este achiziționată din Germania, Turcia, România, iar accesoriile adiționale sunt aduse din Italia, Ucraina și Turcia. Iar la elaborarea modelelor de încălțăminte muncesc 9 designeri. 10 lucruri despre Petru Bodarev și brandul „Cristina” Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa. Locals.mm"
1,http://nataalbot.md/2016/09/01/gustar-experience-ziua-iv-2/,"Deși de aproape o lună s-a încheiat cea mai spectaculoasă aventură a verii mele, amintirile despre această experiență nu vor să meargă la culcare. Acum că s-au mai așezat apele puțin, vreau neapărat să vă povestesc despre cealaltă jumătate a photo tripului nostru de august prin Moldova. DESTINAȚIA 1: SOROCA – ȚARA ROMILOR DIN MOLDOVA În cea de-a patra zi am planificat să facem o vizită în gospodăria baronului romilor Artur Cerari, din Soroca. Imediat cum am parcat la poartă ne-a ieșit în față o frumusețe de om, cu barba albă, dar cu ochii atât de obraznici. Ne-a oferit mâna la toate fetele ca să coborâm din bus, apoi pe toate ne-a îmbrățișat pe rând și ne-a pupat. Știe el cum să ne topească. În curte ne aștepta o masă mare, cu un bol plin de piersici copți. Am mers îndată spre locul de unde veneau aromele. Acolo, de după perdea vrăjea ea, baronesa. Prăjea un scrob cu pârjoale de curcan, într-un ceaun mare pufnea mămăliga. I-am dat binețe, și-a dezdoit spatele și s-a luminat la față. Am citit pe chipul acestei femei cuvântul ”răbdare”. M-a cuprins, vorbea domol, nu se grăbea nicăieri, se vedea că bărbat-su a obișnuit-o cu mulți musafiri pentru care ea trebuie tot timpul să gătească. Cât baronul impresiona echipa de fotografi cu cântări ba la pian, ba la acordeon, eu am rămas cu baronesa la taclale.Despre ce? Nu vă spun. Într-un moment dat s-a umplut curtea cu neamuri de-ale baronului, întâi intrau dinții de aur și apoi proprietarii lor. Atmosfera se apropia ușor de una de nuntă. Cineva se și apucase deja să se însoare cu mine. Noroc că nu-s tare insistenți. Mâncarea servită a fost super delicioasă. Așa și nu am înțeles de ce sarmalele la romi se fac cu tot cu oase tocate. Era cât pe ce să rămân fără un dinte. Adică eu înțeleg că zeama din osul de curcan face sarmalele mai gustoase și am înțeles de ce au gura plină de dinți de aur. Tare bine a fost la Soroca și tare gustos. DESTINAȚIA 2: CETATEA SOROCA De când a fost renovată, am admirat cetatea doar din pozele de pe net. E fermecătoare, ssunt mulți vizitatori, dar n-are viață. Un asemenea loc trebuie să fie tot timpul plin de evenimente, proiecte artistice, târguri. Mă voi gândi la asta și voi reveni. Dar pentru poze, pentru atmosfera medievală, pentru priveliștea spre Nistru, merită să vedeți cetatea. Pe drum spre următoarea destinație, am văzut un lan cosmic. Fânul era atât de frumos și ordonat aranjat, încât crea senzația unui peisaj rupt dintr-un film sci fi.Normal că nu ne-am putut abține să facem câte o poză. DESTINAȚIA 3: KAYAKING PE NISTRU Apoi ne-am îndreptat spre Rezina, acolo unde , pe malul Nistrului, ne aștepta echipa lui Vova Kazlov (Outdoor Moldova). Urma să facem kayaking pe Nistru. Kayakul e un fel de canoe, o barcă ușurică, pusă în mișcare de vâsle. Pentru început am fost instructați, apoi am îmbrăcat fiecare vestele de salvare. Am urcat câte doi în kayakuri și am pornit la drum, vreo 14 km, în direcția s. Buciușca. Ce să vă spun despre kayaking pe Nistru? Asta e p…ț cât de fain. Și aș da orice să v conving pe fiecare să încercați măcar o dată această experiență pentru a vedea frumusețea Nistrului nu de pe mal, ci chiar de pe mijlocul lui. Și acum, scriind aceste cuvinte, mă apucă o dorință nebună să revin la Chișinău și să-l mai rog o dată pe Vova să facem kayaking pe Nistrul nostru. Ajunși la destinație, ne-am instalat corturile pe mal. O liniște și o frumusețe rară. Am gătit mâncare la rug, am băut un rosé și am dormit neîntoarsă până dimineață. Iar dimineața a fost atât de caldă, liniștită, scăldată în harbuz și razele soarelui. Am tras o omletă la ceaun pentru vreo 17 guri, apoi am urcat în bus, despărțindu-ne cu greu de acest rai și am purces la drum, spre Muzeul Covorului din satul Clișova Nouă. Dar despre asta în articolul următor. Dacă vreți să vedeți destinațiile din primele 3 zile de GUSTAR PHOTO TRIP prin Moldova poftiți aici: PENTRU A REVENI LA ALTE ZILE FACEȚI CLICK AICI: , , Gustar Experience este organizat cu sprijinul Proiectului de Competitivitate al USAID Moldova."
1,https://nataalbot.md/2019/10/04/painea-cu-maia-pas-cu-pas/,"Acest articol s-a născut drept urmare a multiplelor rugăminți venite din partea voastră de a vă da rețeta pâinii pe maia, pe care o fac acasă. Cum să vă spun eu în câteva fraze care e rețeta pâinii? E simplă! Sare, făină, apă și maia. Dar ceea ce contează cu adevărat e procesul. Acesta durează și e plin de magie. Fiecare îmblânzește pâinea pe maia în felul său. De aceea, să nu vă mirați dacă în 6 luni voi înțelege că făceam ceva greșit acum și voi redacta acest articol. Așa că fiți blânzi cu mine și, dacă aveți mai multă experiență, nu ezitați să o împărtășiți. 1. Începem cu maiaua. Ce este maia? O drojdie naturală, o cultură de bacterii active, care hrănite periodic, se înmulțesc și sunt folosite la pâine pentru a face aluatul să crească în volum. Maiaua o puteți obține singuri, dintr-un amestec de făină și apă, lăsat să fermenteze mai multe zile la rând. Eu nu am crescut propria maia de la zero, de aceea nu cunosc întregul proces. Maiaua cu care coc pâine acum am obținut-o din aceste turtițe, pe care le-am adus de la Chișinău, de la brutăria Iarba Noastră. Odată ce aveți o porție de maia, o puneți într-un borcan mic la frigider și, periodic, cam o dată la 3-4 zile o hrăniți. Trebuie să aibă un miros plăcut-acrișor. Când vine timpul să o hrăniți, păstrați din ea doar 2-3 linguri, pe care le amestecați cu făină și apă, 1:3:3 (1 parte de maia :3 părți apă : 3 părți faina ) astel încât mereu să aveți o porție proaspătă de maia, crescută pe cultură mai veche, de consistența smântânii groase. 2. În ziua în care vreți să coaceți pâine, scoateți maiaua de la frigider, o hrăniți cu o cantitate mai mare de făină și apă călduță, ca să obțineți o porție mai mare de plămădeală. O parte o salvați în borcan și o puneți la frigider, iar restul îl veți folosi la coptul pâinii. Eu experimentez cu tipurile de făină. Uneori pot folosi doar albă și integrală. Alteori doar albă și secară sau albă, secară și mălai fin de porumb, hrișcă sau spelt. Până nu încercați de mai multe ori, nu veți da de gustul pâinii care vă place cel mai mult. 3. Maiau hrănită în avans și devenită plămădeală o completați cu făină, sare și apă calduță. Știu că vreți să cunoașteți proporțiile. Dar eu nu le respect, deși marii brutari neapărat respectă proporțiile, ca să obțină calitate similară la fiecare coacere. Mie îmi place să experimentez și să greșesc, ca să învăț. Așa că alegeți voi în ce clasă mergeți: la experiemente și greșeli sau la cei cuminți. Tot ce vă pot spune este că pielea mâinii cu care frământați aluatul de pâine va deveni în timp cel mai bun indicator de proporții. Veți simți pe piele dacă trebuie de mai adăugat apă sau fâină. Eu am ajuns la concluzia că aluatul trebuie făcut moale. Adică atât de moale cât să nu se dezlipească de degete. Pentru că ulterior urmează împăturitul aluatului pe tabla de lemn, presurată cu făină. Acolo aluatul își va lua exact cantitatea de făină de care are nevoie ca să nu se mai lipească de degete, dar să rămână moale și puhav. Dacă însă vreți neapărat niște proporții, vi le las aici pe cele pe care mi le-a dat Natka Minunatka, brutăreasa care ne inspiră pe toți la lucruri frumoase. Aluat pentru 1 pâine : făină albă 225 g, făină integrală 225 g apă 300 g, sare 10 g, plamadeală 60-100 g. După ce ați încorporat făina și sarea în plămădeală și apă, lăsați aluatul să crească, într-un loc ne răcoros, sub un prosop curat. Eu îl las între o oră și două. Înainte să-l las la crescut el arată așa: După 1-2 ore de crescut el arată așa: La următoarea creștere deja arată așa: 4. De aici încolo începe vrăjirea aluatului, adică împăturitul lui. Puneți muzică de care vă place, umpleți-vă de gânduri bune și începeți. Pe o tablă de lemn, presurată cu făină, descărcați aluatul și începeți împăturitul. Procedura este necesară pentru a îngloba în aluat cât mai mult oxigen și poate și pentru alte beneficii pe care eu nu le cunosc. Nu vă descurajați dacă nu vă iese totul din prima. Din a 20-ea pâine o să meargă strună:) Promit! Aici am făcut un video pentru voi. Reiterez: nu sunt expertă în ale pâinii, sunt autodidactă și împărtășesc cu voi ce am mai învățat de la alții, pentru a vă încuraja să îndrăzniți și voi. 5. Repetați această procedură de împăturit de 3 ori, cu intervale de 40 de minute, în care aluatul este lăsat sub prosop să crească. Dacă vă plac condimentele (chimen, coriandru, rozmarin) puteți să le adăugați la ultima procedură de împăturire. 6. Când ați terminat, aranjați turtele în boluri, acoperiți-le cu prosop și lăsați-le la frigider pe toată noaptea. De ce este preferabil să lăsați aluatul la rece? Se pare că asta asigură o creștere mai bună a lui, precum și o textură mai aerisită, cu mai multe găuri în pâine. 7. Dimineața, scoateți turetele din frigider și lăsați-le vreo 40 min la temeperatura camerei. Transferați turtele în tăvile de copt, pe care eu le ung în prealabil cu puțin ulei de măsline. Prefer să coc pâinea în ceaunele de fontă, în care de obicei, facem mămăligă. Nu uitați să aplicați tăieturi pe suprafață aluatului ca să se coacă bine pe interior. Pentru tăieturi aveți nevoie de o lamă. 8. Încălziți cuptorul până la 260-280 grade. Acoperiți neapărat tăvile cu capac și puneți-le în cuptorul fierbinte. 9. Peste 25 min, reduceți focul până la 230 grade, scoateți capacele de pe tăvi și lăsați pâinea să se coacă fără capac încă 20 min. 10. Verificați pâinea dacă a crescut bine și s-a rumenit. Dacă vreți o crustă mai crocantă și mai rumenă, în ultimele 10 min, din cele 20 rămase, coaceți pâinea cu ușa deschisă a cuptorului. La expirarea timpului, scoateți pâinea din cuptor, răsturnați-o pe o tablă și nu o tăiați decât peste o oră după ce s-a răcit, altfel aburii din ea vor ieși prea rapid și se va usca brusc. De când am început să coc pâine, starea mea de spirit și-a găsit o evadare extraordinar de plăcută. Nu vreu mult să vă povestesc despre asta. Încercați și veți înțelege despre ce vorbesc. Și nu vă descurajați dacă nu vă iese din prima. Internetul e plin de tutoriale și articole. Depuneți efort, mai citiți și neapărat veți reuși. 2 pâini pe săptămână ne sunt de-ajuns la 6 guri, deși aceste două pâini s-au dus în 2 zile, așa de bune au ieșit. Când coc pâine se umple casa de fericire. Asta vă doresc! Dacă ați apreciat efortul meu de a scrie acest articol și ați simțiți nevoia să-l răsplătiți, vă mulțumesc și vă invit să deveniți Patron Klumea pe . Asta ar deveni o motivație puternică pentru mine ca să continui să scriu tot felul de lucruri bune pe blog. Iar pentru Klumea asta înseamnă resurse pentru noi proiecte frumoase."
1,https://nataalbot.md/2019/10/15/the-soviet-garden-istoria-belsugului-moldav-crescut-cu-radiatie/,"Pe timpurile URSS Moldova era una dintre cele 15 republici, care alimenta toată uniunea cu struguri, fructe, vin, sucuri și conserve. Eu mereu povestesc asta străinilor, când vreu să-i fac să înțeleagă din ce țară bogată și deosebită vin. Însă niciodată nu am pătruns în esența sintagmei ”Grădina Uniunii Sovietice”. Documentarul lui Dragoș Turea ”The Soviet Garden”, pe care am avut norocul să-l văd înainte de premieră, m-a făcut să înțeleg partea întunecată a acestei reputații frumoase, pe care și-a câștigat-o țara noastră în vremurile sovietice. Cel care a hotărât că Moldova trebuie să devină Grădina Sovietică este Nikita Hrusheov. Și din acel moment pâmânturile noastre negre și grase, au trecut printr-un viol fără precedent. Toate de dragul creșterii roadei, a volumelor de recoltă, care să hrănească o uniune întreagă. Pentru a face rost de apă pentru irigarea câmpurilor, până și râurile erau forțate să curgă la deal, spune Dragoș Turea în documentarul său. Printre acțiunile întreprinse în agricultura din Republica Sovietică Socialistă Moldovenească a fost și implicarea radiobiologiei. Mai simplu spus, utilizarea radiației pentru a provoca mutații în semințe și roadă cu scopul obținerii unor culturi mai rezistente la condiții climaterice sau recoltă mai mare. Existau obiective care trebuiau atinse, recorduri care trebuiau depășite, altfel Partidul nu te menționa la Congres și nu îți dădea Premiul lui Lenin. Și nu contează cu ce preț erau obținute recoltele mari. Mașinării radioactive sofisticate erau duse direct în câmpurile noastre, unde bobul de grâu era iradiat ca să devină mai mare, iar știuletele de porumb primea doza de radiație ca să reziste la condiții climaterice și în fața dăunătorilor. Se ajungea până la 3 m înalțimea plantei de porumb! Ei cum să nu fii mândru că ai amăgit natura și ai executat ordinul partidului de a crește și a prospera pentru a hrăni clasa muncitoare sovietică. Iar prețul îl plătim și azi. Terenuri infectate cu radiație, de pe care și mâncăm în continuafre legume și fructe. Tot mai mulți oameni bolnavi de cancer în Moldova, o bună parte din cei implicați în aceste experimente au murit foarte devreme. Echipamente radioactive utilizate în experimente, nefuncționale și ascunse azi în bunkere de beton pentru nu se știe cât timp. Știți că acestea vor fi periculoase pentru om încă mii de ani înainte. Și biodiversitatea Moldovei redusă la 75 %. Adică tot ce nu era bun pentru a da roadă mare, pur și simplu nu se mai cultiva și era sortit pierzaniei. Asta înseamnă un patrimoniu de semințe intenționat pierdut, diversitatea noastră locală de fructe, legume fiind redusă de la 10 soiuri de roșii, de exemplu, la 2. Dar voi ați auzit vreodată despre Câmpul Gamma de la Onițcani? Nu? Nici eu până acum nu știam de el. Am auzit de Onițcani însă, satul din apropierea Nistrului, unde mi-am petrecut o bună parte din copilărie, pentru că părinții mei încercau să căștige un ban, cultivând căpșuni pe un teren de la Onițcani, iar eu eram mereu luată la cules. Păi iată satul Onițcani a fost în perioada sovietică gazda unui teren experimental, sub forma unui cerc gigantic, înconjurat de un perete înalt. În interiorul cercului, pământul era împărțit pe parcele, pe fiecare din ele fiind cultivate diverse tipuri de plante legumicole și copaci fructiferi. Pe centrul cercului se aflau două instalații radiologice, care periodic iradiau culturile cu Cesium 137, substanţă radioactivă foarte periculoasă, care a dat mari bătăi de cap omenirii în cazul avariilor de la centralele nuclerale din Cernobîl şi Fukushima. Scopul era să producă mutații în culturile agricole și, respectiv, să experimenteze cu potențialul lor de roadă. Harbujii nu încăpeau în brațe, așa de mari rodeau acolo. Unii angajați spun că parcă ar fi fost un Colț de Rai , totul creștea și înflorea incredibil de frumos. Iar locuitorii din Onițcani erau ținuți în beznă informațională. Obiectul era strict păzit şi aici intrau doar angajaţii şi studenţii Universităţii Agrare ce-şi făceau practica. Majoritatea celor care au muncit aici au murit tineri și nimeni nu poartă nicio vină pentru asta. Citiți aici mai multe despre Câmpul Gamma de la Onițcani: V-am intrigat? V-am pus pe gânduri? Mergeți începând cu 31 octombrie la Cinematograful Patria, unde va începe rularea filmului lui Dragoș Turea . Apoi chibzuiți mai mult asupra vieții, politicii, intereselor de partid, aparențelor, lăcomiei, ignoranței și prostiei umane și, nu în ultimul rând, puneți-vă conștient tot mai multe întrebări despre ce mâncăm, unde crește mâncarea noastră, din ce semințe este ea cultivată și ce putem noi face pentru a salva ecologia acestui ”Colț de Rai”."
1,https://nataalbot.md/2019/10/21/bombe-pentru-pofta-de-dulce/,"La noi în casă lucrurile cu dulciurile stau așa. E suficient să apară vreo cutie de bomboane sau biscuiți și, în maxim o zi, nu rămâne nici urmă de ea. Și asta indiferent de cât de bine știm noi să o ascundem de copii. Ei au un simț olfactiv la dulciuri foarte ascuțit, le găsesc și de sub pâmânt, dacă le vine pofta. Așa că la un moment dat am decis. Nu cumpărăm biscuiți. Conțin o grămadă de zahăr și grăsimi nesănătoase. Dacă ne este tare poftăm, îi facem singuri acasă. Nu cumpărăm bomboane. Viteza cu care acestea dispar este greu de descris. Dar avem mereu în casă o ciocolată neagră bună. De obicei, copiilor nu le place. Mai bine de noi, părinții:)) Torturile de sărbători tot nu cumpărăm, învățăm să le facem singuri. Uneori, o dată pe lună, ne putem permite o ieșire la vreo patiserie nouă, mai mult pentru emoții noi, decât pentru prăjituri. Toate bomboanele adunate de Halloween trec printr-un triaj riguros și cam 3/4 din ele merg direct la lada de gunoi. Suntem prea riguroși? Poate. Nu lăsăm copiii să se bucure de magia copilăriei? Poate. Știu că acum sunt în perioada când își stabilesc obiceiurile alimentare pentru toată viața și că ceea ce noi permitem sau interzicem de consumat va deveni parte din aceste obiceiuri. Iar zahărul, lucru știut, este realmente un drog pentru om. Cu cât mai mult consumi zahăr, cu atât mai mult creierul nostru va depinde de starea de euforie pe care zahărul i-o dă și va cere acest lucru și mai mult, și mai mult, mai ales în situații tensionate cum este stresul, foamea, oboseala. Așa că noi căutăm mereu alternative sănătoase. Azi împart cu voi rețeta acestor bombe energizante pe care de-un timp le gătim acasă. Și ele conțin zahăr, dar nu rafinat, ci fructoza acelor fructe uscate și pomușoare pe care le folosim la pregătirea acestui desert. Credeți-mă asta e de o mie de ori mai gustos și mai sănătos decât orice bomboană din magazin. Ceea ce îmi mai place în acest desert este accesibilitatea ingredientelor. Tot ce creștem noi în Moldova poate deveni parte a acestor bombe: Mere, pere, gutui, afine, stafide, caise, prune, zmeură, coacăză, aronie, migdale, nuci, alune, miere, semințe de hrișcă prăjite. Dacă doriți, în loc de prune uscate, puteți să folosiți date de import. În rest, aveți libertatea să improvizați și cu alte ingrediente de import: răchițele, semințe de susan, arahide, fulgi de cocos, chia, ciocolată neagră. Secretul e să vă găsiți combinația preferată pentru papilele voastre. Începeți cu spălatul tuturor ingredientelor. Nucile puteți să le rumeniți puțin. Apoi tocați ingredientele manual sau cu ajutorul robotului de bucătărie. Important e să păstrați o textură nu foarte omogenă a pateului obținut. E bine când rămân bucăți mai mari de nucă sau afine uscate. Noi folosim robotul de bucătărie pentru a obține pateul. Și ca să legăm ingredientele, adăugăm puțin unt de cocos solid. Celor mai gurmanzi le recomand să introducă și condimente ca scorțișoara, piperul cayenne, cardamom tocat. Din pateul obținut începeți să rulați mici bule, pe care ulterior le puteți tăvăli în fulgi de cocos, nucă sau gofre tocate. Le aranjați pe un platou și le păstrați la frigider. Hai la masă, puișor!"
1,https://nataalbot.md/2019/10/25/pastrav-in-frunze-de-artar-si-harbuz-cu-marar-si-miere-la-desert-la-cabane-da-cote/,"Canadienii au o distracție legendară – mersul la cabanele unde se produce siropul de arțar și neapărat umplut burta cu diverse bucate, ce au la bază siropul respectiv. Fasole cu sirop de arțar, supă de mazăre cu sirop de arțar, costițe de porc cu sirop de arțar. De toate și pentru toate gusturile, dar mai ales pentru cele carnivore și iubitoare de mâncare grasă. Printre multitudinea de cabane, este una foarte cunoscută și apreciată – ”Au Pied du Cochon” a bucătarului chef Martin Picard, deschisă prin 2009. Chiar dacă au tocmai 126 de locuri la mese, e scump și destul de greu să găsești aici o rezervare în sezonul siropului (adică în martie, când începe să curgă seva prin arțari). La un moment dat, prin 2018 unul dintre talentații sous chefi ai lui Picard, tânărul Vincent Dion Lavallée (o stea locală în devenire), a decis că vrea un proiect propriu, mai intim, pentru mai puțini oameni, cu altfel de mâncare. Cheful și sous cheful au cumpărat împreună o livadă de mere cu tot cu o plantație de arțari și au deschis acolo La Cabane d’à côté – Cabana de alături, care în scurt timp a devenit și ea foarte populară și destul de greu de obținut o rezervare. Dar noi am reușit. Și experiența a fost atât de frumoasă încât a meritat un articol. Și poate într-o zi, vă apucă dorul de o toamnă cosmică și veți ajunge în Quebec, iar aici veți căuta unde să puneți stomacul la cale, așa ca să țineți minte asta mult timp. La Cabane d’à côté se află la vreo 40 min de Montreal, într-o atmosferă bucolică de toată frumusețea. Un fel de ”домик в деревне”, din lemn vechi, pe de-o parte înconjurată de o pădure de arțari, pe de altă parte cu o terasă ieșind spre livada de mere și spre grădina de legume. Exact acolo, în grădină, l-am surprins pe bucătarul chef Vincent Dion Lavallée, culegând niște roșii cherry pentru cina care ne aștepta. Conceptul culinar al restaurantului este ca minim 50 % din bucate să fie din ingrediente locale sau chiar crescute de ei. Am rezervat o masă pentru 10 persoane. Prețul unei cine este de 58 CAD/pers și înclude vreo 12 feluri de mâncare. Cabana este foarte mică, are doar 38 de locuri, la 4 mese lungi, iar între spațiul de gătit și spațiul de mâncat e doar un perete din lemn și 2 uși prin care chelnerii aduc mâncarea și prin care pătrund aburii de la gătit și fumul de la lemnele pe care se gătește mâncarea. Atmosfera din interior amintește de o casă vânătorească veche, minimalism, pereți din lemn vechi, obiecte de decor de epocă, geamuri mari cu deschiderea spre pădurea de arțari. Ai senzația că mănânci chiar în bucătărie. Mai pe scurt, totul te predispune la o experiență rustică și autentică. Servitul mâncării mi-a amintit de claca noastră tradițională, când mâncarea se face la ceaun mare și este turnată prin farfurii cu polonicul. Iar dacă ești ultimul din cei 10 de la masă, începi să salivezi și te tot uiți în farfurii la alții, până îți vine rândul. Pentru început, nu pot să nu remarc tacâmurile. Niște farfurii vintage de toată frumusețea, diferite, adunate de pe la târguri de vechituri. Dacă te uiți pe verso, îți dai seama că-s de-acelea, adevărate, de prin 1960. Ne-au propus băuturile casei – tot felul de cocktailuri artizanale, cu arome adunate de prin grădină. Mie acesta, cu cimbru mi s-a părut perfect pentru tinerețe fără bătrânețe, așa de bun era. Despre mâncare. Ați mai auzit probabil că cel mai greu e să rămâi simplu. Păi iată, mâncarea de aici e simplă și foarte bine gătită. Meniul se schimbă de la un sezon la altul. Niciodată nu știi ce te va aștepta la următoarea vizită la cabană. Am început cu o supă cremă rece din sfeclă, care avea un gust divin și o textură atât de mătăsoasă, cu niște felii de ridichi crocante, care tare bine se mai combinau cu supă. A urmat cea mai gustoasă salată de pe globul pământesc. Nu știu cum au reușit ei să păstreze frunzele acestea de salată atât de proaspete și crocante, dar în combinație cu somonul slab sărat și sosul de iaurt, mi s-a părut operă de artă. La drept vorbind, acesta a fost și felul de mâncare pe care toți ai noștri de la masă l-au apreciat cel mai mult. Au urmat niște legume de sezon, bunicele, dar nimic deosebit. Și un tartar de tuna, cu felii de hribi, într-un sos bun de tot. O chestie binevenită: mâncarea era servită treptat, doar după ce se golea vasul cu bucatele precedente. Între ele era și pauză pentru sorbit un vin oranj grecesc și pentru o vorbă bună sau pentru o ieșire afară la aer curat. Aici s-au terminat gustările reci. Gustările calde au fost introduse print-o roată de cașcaval umplută cu paste și sos de hribi. Știu că până la urmă e vorba de niște paste banale, dar felul în care au fost servite, a intensificat bine de tot senzațiile olfactive. Dacă tot suntem în sezonul ciupercilor, bucătarul le-a pus la maxim în valoare. Crenvușca cu ciupercile de pădure probabil că tot a fost foarte bună, din spusele celor de la masă. Eu însă nu mănânc așa ceva și nici nu mi-a făcut măcar poftă să gust. În Quebec se mănâncă carne, se mănâncă gras și copios. Așa că această crenvușcă a fost perfectă din această operă dedicată patrimoniului culinar local. Au urmat și felurile de bază. Mă bucur că aici bucătarul a luat în cont țâfnoșii ca mine, și a avut și pește în meniu. Un păstrav gătit în frunze de arțar, servit cu o salată refreshantă din mere, adunate din livadă. O lipeală impecabilă de gusturi, arome și texturi. Păstravul a fost foarte fin și la gust tare bun.Deși cred că frunza de arțar e mai mult pentru fițe și pentru a mai accentua o dată în plus mândria lor națională. Între timp, bucătarul șef a trecut pe lângă noi să ne întrebe cum ne place mâncarea și să ne mai aducă un miel, clipa în care toată lumea probabil s-a gândit că a plătit mult mai puțin decât merita această seara. Iar desertul abia urma. Deserturile au fost peste așteptările noastre. Un fel de prea bun pentru a fi adevărat. Se vede că gazdele sun mândre nu doar de propriul sirop de arțar, propriile mere și legume din grădină, dar și de propria miere. Primul desert a fost harbuz ușor marinat cu mărar și alte drăcovenii aromate și cu o bucată de fagure. N-aș fi zis niciodată, din auzite, că asta ar putea fi atât de fantastic la gust. Am încheiat cu o felie de tartă cremoasă cu pere, despre care nu mai știu ce să spun. A fost minunată. Era să uit. Rezervarea pentru această cină din septembrie, am făcut-o în aprilie. Mai devreme totul era plin. Mulțumită și împăcată de cele întâmplate în farfurie am ieșit afară să mai respir o gură de aer de țară. Și lumea mi s-a părut brusc atât de frumoasă și atât de bună, încât mâna s-a întins automat după telefon pentru poze. Așa că am mai făcut niște poze la locul cu pricina. Parcă au ieșit frumoase, dar nu sunt sigură că am ce face cu ele, așa că pun vreo câteva aici. Să nu se prăpădească pe undeva. Veniți în Canada toamna. O să vă placă tare. Și e gustos aici, dacă știi unde-i mâncarea bună."
1,https://nataalbot.md/2019/10/29/lectii-de-la-regina/,"“Ia aceasta, Nata, se numește Regina Maria, îmi povestea Valentina Vidrașcu prin 2005, când abia îi descopeream creațiile și ne apropiam sufletește. Regina Maria a fost o mare româncă, adăuga Valentina. Așa că i-am dedicat o colecție. Chiar dacă nu s-a născut în România și nu a avut în ea sânge românesc, a iubit România și a purtat-o în inimă ca nimeni altcineva. Nimeni până la ea și nici după ea nu a purtat cu atâta mândrie și bun gust ia românească. Nimeni dintre români nu a simțit ia, așa cum a simțit-o Maria”, mai povestea Valentina. Cam de pe atunci m-a vrăjit și pe mine ia și Maria. Vraja iei m-a făcut să vreu să o descopăr, până a naște un festival în Moldova și a face parte dintr-o întreagă renaștere națională a costumului tradițional în Moldova, a cărei identitate culturală a fost atât de iscusit nimicită de regimul sovietic. Vraja pentru viața Mariei m-a făcut să citesc despre ea tot ce găseam. A avut o viață tumultoasă. Ce mă fascinează pe mine la această femeie? Puterea ei de a veni la 17 ani într-o țară străină și a deveni o mamă a întregului popor român. Puterea ei de a-și planta rădăcinile rupte într-un sol străin și a renaște cu o dragoste nebună pentru acest pământ. Puterea de a alege între libertate și datorie. Puterea ei de femeie, care combina atât de armonios smerenia cu rebelitatea. Puterea de a sparge tipare și de a-și croi singură raiul. Curajul ei de a alege România și nu Rusia (de unde își trăgea jumătate din rădăcini), atunci când se împărțeau puterile în lume. Puterea de a face copii, a pierde copii, a merge acolo unde doar bărbații luau decizii și a participa pe picior egal cu ei la hotărârea destinelor a milioane de oameni. Nevoia de frumos în jurul său. Iar acolo unde nu avea frumos, își punea talentul în mișcare și își crea o oază. Iubea natura, iar natura o iubea pe ea. Talentul de a face cu iscusință mai multe lucruri: pictură, design, scriitură, grădinărit. Curajul de a nu iubi, dar a respecta și a iubi pe cine a vrut ea. Puterea de a face greșeli și de a le recunoaște cu asumarea tuturor consecințelor. Empatia ei pentru cei care sufereau, sacrificiile făcute pe timpul războiului. Era imperfectă, pentru că nu era ordinară. Avea admiratori și dușmani. Maria a fost o mare personalitate, dornică de a impresiona și a primi atenție, ca orice suflet de artist. Întotdeaună, în afară de exemplul pe care mi l-a dat maică mea, am sițit că duc lipsă de simboluri feminine locale, care să mă inspire. Regret că nu am învățat despre Regina Maria la școală, ca să am și eu la o vârstă mai fragedă o eroină națională, care să-mi fie model. E și cumva de înțeles. Istoria nu prea a tolerat eroinele. Iar rebelele erau egalate cu bolnave sau desfrânate. De altfel, anume o desfrânată au făcut din ea scriitorii aserviți regimului bolșevic, care nu i-au putut ierta Mariei dragostea pentru România. Azi Maria este un simbol, în fața căruia se închină cei care pricep. Are cărți scrise despre ea, o promenadă ce-i poartă numele în Paris, Castelul și Grădină de la Balcic, care îi păstrează amintirea, filme, memorii, ba chiar și un stil de design. Regina Maria a murit la doar 62 de ani, cu inima de mamă frântă. Căutați-i biografia ca să înțelegeți de ce ”Nimeni nu e judecat pe drept cât trăieşte:abia după moarte este pomenit sau dat uitării.” Maria ne-a lăsat drept moștenire o întreagă lecție despre cum să lași urme frumoase după tine. Dacă fiecare din noi s-ar gândi mai des la ce lasă în spate, am trăi într-o lume mult mai bun[. Pe mine acest gând mă frământă mereu. Poate de asta am ajuns câțiva ani în urmă în satul Regina Maria, de lângă Soroca, unde Ragina Maria a pus baza primelor așezăminte, donând lemn din Carpați țăranilor din zonă. Drept recunoștință, aceștia și-au numit satul Regina Maria. Căutam acolo un nu știu ce, un nu știu de ce, poate mă căutam pe mine. Nu am găsit anume în satul Regina Maria, dar am găsit la mine în suflet și mai departe universul a conspirat. Stela Moldovanu mi-a dat voie să postez aceste imagini doar după ce iese din tipar cartea ”Măiestria”, unde și noi cu Noah avem o păginuță. O carte superbă despre Ie, care tot își are o parte de inspirație din rolul pe care i l-a rezervat iei Regina Maria în garderoba sa. Cumpărați neapărat această carte. O găsiți și online cu livrare în toată lumea. 29 Octombrie este ziua de naștere a Reginei Maria. Pentru a-mi completa lecția mi-a mai rămas să ajung la castelul de la Balcic, să citesc cât a mai rămas necitit despre Maria, să aștept cu răbdare noul film despre ea și să-mi duc până la capăt visul spre care m-a inspirat, un loc în Moldova care să amintească de Regina Maria. from on . Fotograf: Natalia Miterev"
1,https://nataalbot.md/2019/11/09/muzeul-barnes-foundation-la-care-chimia-dintre-arta-si-noile-tehnologii/,"Cum să integreze cât mai eficient noile tehnologii în consumul artei și să mențină interesul publicului în epoca mobilități fără fir?, este una dintre cele mai mari probleme pe care încearcă să le rezolve managerii de muzee din întreaga lume. Unii creează diverse aplicații, alții folosesc realitatea virtuală sau creează experiențe audio-vizuale pentru a interacționa cu operele de artă. Cel mai important e ca în goana după inovații, să nu aibă de suferit calitatea dialogului cultural, spun specialiștii. Barnes Foundation este primul loc din orașul Philadelphia care mi-a fost recomandat să-l vizitez. Este vorba de o școală-muzeu, care s-a născut din pasiunea pentru artă a lui Albert C. Barnes, un chimist american. Acesta a dezvoltat Argyrol, un antiseptic care l-a făcut foarte bogat. Fiind un mare iubitor de frumos, Barnes a preferat să-și cheltuie averea pe picturi de-ale lui Renoir, Cézanne, Matisse, Picasso și mulți alții. În total colecția sa număra peste 900 de picturi și circa 4000 de obiecte. Barnes își dorea cu ajutorul lor să creeze un spațiu educațional, o școală în care angajații companiei sale să interacționeze cu diverse opere de artă, să citească lucrări ale marilor filosofi și să participe în dezbateri pe diverse teme. Accesul publicului de rând la aceste opere a fost limitat la 2 zile pe săptămână. În rest, între pereții decorați cu sute de lucrările de artă avea loc un experiment social continuu de urmarire a impactului artei asupra evoluției omului simplu. La un moment dat municipalitatea a vrut ca averea culturală a lui Barnes să devină accesibilă pentru cât mai mulți oameni. Și pentru că fundația lui Barnes s-a opus acestui lucru, au urmat zece ani de procese judiciare, care s-au încheiat cu victoria municipalității. Barnes Foundation a rămas o școală de artă închisă, dar și un muzeu deschis pentru public.La intrarea în muzeu mi s-a recomandat să folosesc o aplicație pentru a naviga printre picturi. Mă gândeam că poate nu e nevoie de ea. Dar am remarcat că niciun tablou nu are descriere și am pornit aplicația. Aceasta funcționează ca un scanner de imagine. Îndrepți telefonul spre pictură, camera o percepe, iar aplicația, scanând-o, îți dă imediat pe ecran: cine-i autorul, anul realizării și descrierea lucrării. Ce muncă enormă e asta, să digitalizezi atâtea lucrări. De exemplu, datorită aplicației am aflat că această pictură a lui Van Gogh a fost respinsă de criticii acelor vremuri pe motiv că nu transmitea standardele de perfecțiune feminină ale epocii . Van Gogh era atât de sărac, încât nu-și permitea să angajeze modele pentru nuduri. Picta și ce-i pica în cale, cu tot cu părul pubian la vedere. Atunci lucrarea a scandalizat opinia publică, azi o admiră milioane de oameni. Sau tot din aplicație am aflat istoria acestei lucrări a lui Renoir, care și-a pictat nevasta Aline cu unul dintre fii în brațe, folosind o tehnică de uscare a vopselei, astfel încât să dea impresia că a pictat cu cretă. La început mi se păruse extraordinară invenția acestei apălicații. Îmi permitea nu doar să mă mai luminez puțin, ci și să fac screenshoturi și chiar un share pe FB sau pe mail la lucrările care-mi plăceau mai mult. Barnes nu vroia ca oamenii doar să observe arta. El și-a propus să creeze un spațiu în care ei să intre în dialog cu arta, să pună întrebări, să caute răspunsuri, să treacă prin schimbări. De exemplu, puteai vedea pe același perete o scenă cu mai multe femei dezgolite, care făceau baie cu rotunjimile la vedere. De-asupra picturii era alta cu un platou plin de mere, care-ți aminteau de sânii eroinelor, iar sub el era aranjată o vază care amintea de coapsele lor. Pereții erau plini de picturi și, la un moment dat, m-am pomenit într-o goană continuă de informații, cu ochii mereu țintiți în telefon. Navigând printre camere, am ajuns la o prelegere despre muzeu și felul în care Barnes a conceput aranjarea lucrărilor, pentru că nimic nu era întâmplător. Combinația de lucrări din diferite epoci și ale diferitor artiști, inclusiv diverse obiecte gen statui, bălămăli, mobilier, candelabre sau mânere de ușă-toate aveau o explicație și o logică transmisă de legeandul colecționar. Am întrebat curatorul dacă e normal că majoritatea vizitatorilor stau cu ochii în telefon. A zis că sunt într-o fază experimentală și că acumulează comentarii de la vizitatori, ca să decidă cum să îmbunătățească experiența lor și să nu piardă din misiunea pe care și-a luat-o Barnes cândva. Cu certitudine Barnes Foundation este o experiență unică și merită vizitat pentru bogata colecție de picturi ale lui Renoir, pentru Picasso, pentru Joan Miro. Fiind cu Noah și cu meternitatea în cap de ceva timp, mi-au rămas în memorie mamele cu copii de pe pereții muzeului. Mai jos e o lucrare de-alui Manet. Am savurat peste 20 de picturi ale lui Matisse. Femeile lui sunt unice. La un moment dat am înțeles că noile tehnologii nu au cale de întoarcere, dar sunt domenii în care acestea pot face mai mult rău decât bine. Curatorul a promis că vor aduna mai multă informație și neapărat vor căuta soluții ca să rămână în pas cu noile tehnologii, fără ca să trădeze misiunea chimistului Barnes. Apropo, până ajungeți la Philadelphia, intrați aici . Noile tehnologii vă permit să vă scăldați ochii în frumos de la distanță."
1,https://nataalbot.md/2020/03/21/coronavirusul-cum-diminuam-curba/,"Acest articol este tradus din limba engleză pentru a permite răspândirea unor informații utile printre toți cei care încă mai manifestă scepticism, ironie sau ignoranță față de această pandemie. Articolul a fost completat în unele segmente cu informații relevante pentru cetățenii Republicii Moldova. Nu panica, dar nici nu neglija avertizările organelor de sănatate publică despre Coronavirus. Concluzia la care s-a ajuns este că răspîndirea virusului ar fi putut fi împiedicată sau, cel puțin, încetinită drastic cu cîteva săptămîni în urmă, ceea ce nu nu mai este realistic astăzi . Chiar dacă măsurile din China ne-au oferit timp pentru ca să ne pregătim, noi l-am risipit . Actualmente suntem în faza de pandemie, care va fi urmată de repetiții sezoniere ale bolii . Repetițiile virusului vor putea fi evitate din momentul în care vom dispune de un vaccin, care ar putea fi produs peste 18-24 de luni, dacă avem noroc . Organizația Mondială a Sănătății estimează o mortalitate medie (media pe toate grupele de vîrstă) de 3.5 %. OMS a monitorizat și analizat un număr mare de date și a luat în considerare și cazurile de infecții asimptomatice. Este general acceptat că persoanele din categoria de vîrstă 60+ ani și cei cu maladii cronicii, sunt cei mai expuși. La începutul epidemiei, erau presupuneri că cifra de 3.5 % va fi o supra apreciere, însă noi informații apar și sunt analizate , iar această presupunere nu diminuează. Statisticile sud-coreene sunt cele mai optimiste din lume, cu 0.7% cazuri fatale de COVID-19 . Trebuie însă de luat în considerare că populația ddin Coreea de Sud este mai tânără decât în alte țări și spre deosebire de SUA, a luat măsuri la apariția primelor cazuri de infectări. Succesul sud coreenilor se datorează transparenței autorităților publice, suportului și disciplinei din partea cetățenilor, dar și a sistemului de testare ”drive-through”. În cazul testării ”drive-through” oamenii vin cu mașina, rămân în mașină pe durata efectuării testului, completează un formular despre simptome și despre deplasările recente. Asistentul medical situat în afara vehiculului ia probele mucoasei nazale și ale gâtului. Probele sunt apoi transmise la laborator. Acestă metodă de prelevare a probelor a permis sud-coreenilor efectuarea a mai mult de 380 de probe pe zi. Autoritățile coreene spun că aceasta este cea mai importantă lecție pe care doresc să o comunice lumii, deoarece astfel lucrătorii medicali sunt mai protejați, procesul de colectare a probelor mai efficient, iar pacienții din spital nu sunt mai expuși viruslui . Pentru majoritatea oamenilor, infectarea are ca rezultat o îmbolnăvire relativ ușoară, dar extrem de contagioasă – astfel se răspîndește virusul . Unii însă pot fi afectați foarte puternic. Italia raportează că 10% din cazuri au nevoie nu doar de spitalizare, dar și de servicii de terapie intensivă, precum și ingrijire timp de 3-6 săptămîni. Această situație e precară . # DiminuațiCurbaÎmbolnavirilor Multă speculații au avut loc despre “adevărata” rată a îmbolnăvirilor. Noi însă ne aflăm doar în faza inițială a pandemiei și avem nevoie de ani pentru a face o estimare corectă. Dar știm că mortalitatea este între 0.5% și 4%, iar acest interval este cel mai justificat motiv pentru a instaura acțiuni de prevenție la o scară largă, decisive și imediate. Mai întâi de toate, prioritatea este să micșorăm curba epidemiei, astfel încât sistemul medical să poată face față situației, dar și să dăm suficient timp cercetătorilor pentru dezvoltarea vaccinurilor și tratamentelor. Personalul medical din toată lumea este pe baricade. Ei pot fi ajutați prin măsuri ale guvernelor precum interzicerea manifestațiilor și adunărilor de mai mult de 100 de oameni. Autoritanismul este nefast pentru a controla pandemia, pentru că reduce transparența și încrederea dintre cetățeni și stat, precum și capacitatea de a lua măsuri eficiente. Măsurile draconice determină oamenii să ascundă infectările de autorități și să înrăutățească pandemia. Din punct de vedere statistic, este aproape imposibil ca Rusia și Turcia să declare atît de puține cazuri, iar această opacitate dăunează. Poți ajuta, urmând cât mai conștiincios recomandările autorităților. Cu cât mai devreme luăm precauții, cu atît mai multe veți vor fi salvate. Nu pierde speranța. Soluția este să ramânem calmi și să focusăm pe împiedicarea răspândirii virusului. Îndemnați și pe cei apopiați să facă la fel. O mărturisiere din Beijing: “Distanțează-te de teama și isteria care ar putea lovi localitățile tale. Fii înțelept, dar nu permite precauției să fie o scuză goală pentru a ignora oamenii din jur. Alege generozitatea în loc de isteria cumpărăturilor alimentare exagerate. Iar in zilele cu adevărat grele, sau după prea multe știri triste, pune muzica și dansează. Celebrează bunătatea. Bunătatea există, iar tu o poți cataliza. ” Următorii pași explică cum să o faci corect. Spălați-vă pe mâini cel puțin timp de 20 secunde cu săpun și apă caldă. Unele forme ale virusului pot persista timp de 9 zile pe suprafețe din metal, sticlă sau plastic. Cercetările recente arată că virusul poate supraviețui pînă la 4 ore pe suprafețe de cupru, pînă la 3 zile pe plastic și oțel inoxidabil și pînă la 24 ore pe carton. (Informația urmează se fie actualizată când vor fi disponibile mai multe informații despre modalitățile de decontaminare). Suprafețele pot fi decontaminate dacă le ștergem timp de 1 minut cu o soluție de 62-71% de etanol sau cu peroxid de hidrogen cu concentrația de 0.5%. Virusul rezistă mai greu la temperaturi superioare la 30° . Aceeași cercetare a determinat ca gelurile cu o concentrație de 80% etanol sau 75% 2-propanol sunt eficiente. Cu toate acestea, nu exagerați cu utilizarea gelurilor antibacteriene. La școală, la universitate, la lucru, la restaurant spălați-vă pe mâini cu săpun. Folosiți gelurile dezinfenctante doar când nu aveți acces la un robinet cu apa și săpun. De asemenea, nu goliți farmaciile de soluții de etanol de 80%. Aceste soluții sunt necesare în spitale pentru a proteja personalul medical, deci de interes public. Spălați-vă pe mâini! SARS-CoV-2 are o membrană dublă din lipide (grăsimi). Săpunul dizolvă aceste grăsimi, membrana virusurilor este distrusă, iar virusul este inactivat. Ieșiți la plimbare, dar evitați locurile aglomerate. Păstrați distanța! Păstrați distanța de minim 2 m de alți oameni, atunci când ieșiți după produse alimentare sau până la poștă după pensie. Slujbe bisericești la radio și tv > Slujbe în curtea sau în interiorul bisericii Evitați atingerea icoanelor, mânerelor, butoanelor – surse sigure de transmitere a virusului. Jogging > Fotbal Filme acasă > Cinema Eventimente în exterior > eventimente în clădiri Evenimente mici > evenimente mari Comandă produse online > cumpără produse în magazine Prăjituri individuale de sărbători în loc de tort. Nu suflați lumânarea de pe tort pentru a evita proiecțiile de salivă. Evitați vizitele la spital dacă ele nu sunt urgente. Acest virus poate începe încet și accelera rapid. Dacă ești departe de casă când se înrăutățește, stai departe de sistemele sociale (familie, prieteni) și fii aproape de sistemele de stat, care te vor îngiji și ține sătul. Chiar dacă ramâi sănatos, ai putea fi nevoit să stai în carantină. Carantina este în cel mai bun caz plicitisitoare, iar în cel mai rău caz înseamnă cheltuieli neprevăzute și condiții neconfortabile de trai. Riști să te infectezi chiar dacă ești atent. Cumpărăturile masive cauzate de panică pun presiune suplimentară pe sistem. Din acest motiv este inutil de făcut cozi la magazine și piețe. Stând în rând cu o mulțime de oameni doar veți agrava răspândirea virusului. Mergeți la cumpărături când e mai puțină lume. Cumpărați puțin mai mult decît aveți nevoie, dar nu goliți rafturile. Alți cetățeni tot au nevoie de produse alimentare. Să reacționezi exagerat sau să nu întreprinzi nimic sunt două extreme neproductive. Să fii pregătit înseamnă să acționezi prudent, rațional și cu măsură. Trebuie să avem grijă ca resursele să rămînă disponibile pentru cei mai vulnerabili. Simptomele intestinale ale coronavirusului sunt extrem de rare, și nu există nici un motiv de făcut rezerve exagerate de hîrtie igienică acasă. Cumpărați de ce aveți nevoie. Lăsați restul produselor pentru alți concetățeni. Nu oricine are posibilitatea să lucreze tot timpul de acasă. Poți însă întreba conducerea companiei sau departamentului în care lucrezi dacă poți lua laptopul sau acte acasă pentru a minima riscul de infectare. Dacă ai posibilitatea să stai acasă, fă-o. Aceste măsuri vor micșora volumul de muncă al doctorilor, a polițiștilor și a altor angajați publici. Găsește un/o amic/ă de gripă, cu care vei anticipa o eventualitate de infectare. Decideți cum veți avea grijă de copii, de persoanele apropiate ce au nevoie de îngrijire specială, de animalele de companie. În special dacă trăiești singur/ă și în eventualitatea unei carantine, este foarte important să vă sunați persoanele apropiate regulat, să faceți planuri cum vă puteți procura alimente și medicamente în cazul unei îmbolnăviri. Întreabă pe cei apropiați și pe vecinii vârstnici de ce au nevoie și înceracă să îi ajuți. Reduceți la maxim interacțiunile sociale. Înlocuiți-le prin comunicarea digitală. Dacă planificați o nuntă sau un alt eveniment mare, aveți unele sfaturi la această pagină: În contextul în care economia are de suferit din cauza la SARS-Cov-2 și, luând în considerare faptul că organizarea nunților este scumpă, este probabil mai rezonabil de amânat celebrarea pentru vremuri mai liniștite. Mențineți-vă casa curată și dezvoltați o rutină pentru când te întorci de afară. Încercați să rezervați un colț la intrarea casei unde să vă scoateți încălțămintea, paltonul, fularul, etc. Spalăți-vă imediat pe mâini, imediat după ce v-ați descălțat. Dacă lucrezi în zone de risc (spitale, case de bătrîni) spală-ți hainele imediat și usucă-le la cea mai mare putere a caloriferului, sau la soare. Lăsați scrisorile, pachetele, cumpărăturile cîteva ore fără să le atingeți. Încercați să decontaminați alimentele care intră în casă (spală fructele legumele cu apă clocotită). Fiți buni unul cu altul și spijiniți oamenii în situație vulnerabilă. Tu ești probabil tânăr și sănătos, dar o persoană de 80 de ani, sau un tânăr, care a avut recent o intervenție chirugicală la inimă se află în grupa de risc. Acești oameni au nevoie de a fi protejați și încurajați. Anulați întâlnirile și evenimentele. Poate faptul că tu anulezi o întrevedere nu va salva vieți, dar faptul că fiecare-și anulează întâlnirile salvează vieți. Acțiunea colectivă e unica și cea mai bună metodă. Călătoriile răspândesc virusul. E bine dacă poți rezerva o cameră pentru cazul în care cineva se îmbolnăvește și trebuie izolat. Pregătiți în acea cameră câteva conserve și produse pe care persoana bolnavă să le poată consuma fără a fi nevoită să interacționeze cu cei sănatoși. Din motivul insuficienței de măști pe piață, dați masca persoanei bolnave. Este o măsură mai eficientă pentru a-i proteja pe cei sănătoși. Oamenii de știință și instituțiile internaționale postează informații actuale pe rețeaua de socializare Twitter. Pe Facebook sau pe alte rețele de socializare efectul telefonului stricat predomină. Informațiile directe sunt cele mai relevante și nu cele interpretate de zece ori. Asta demonstrază seriozitate și sporește credibilitatea. Doar astfel limităm dezinformarea care la rândul ei creează panică sau indiferență. Sună un prieten și povestește ceea ce ai aflat din surse verdice. Fii rațional și nu da crezare oricărei speculații. Ai mai multă influență asupra oamenilor pe care îi cunoști personal decât crezi. În această perioadă dă-ți silința să demonstrezi, explici și încurajezi spălatul pe mâini corect copiilor. Menține-ți unghiile tăiate, pentru că virusul se poate instala acolo foarte confortabil. Evitați purtatul inelelor și ceasurilor, sau curățiți-le regulat. Dezinfetați ecranele telefoanelor mobile, tastaturele, mânerele ușilor. Nu sta inactiv.Nu există avantaje în a rămâne pasiv. Trebuie să diminuăm acum și împreună curba îmbolnăvirilor. Virusul pătrunde cel mai ușor în organism atunci când ne atingem fața. E greu de evitat, or deseori o facem instinctiv. Din această cauză anularea adunărilor publice este eficientă, astfel reducem riscul de a contacta virusul prin contactul cu alte persoane. Nu vă atingeți fața, fiți vigilent, mai ales primăvara, în perioada alergiilor de polen. Fii înțelept cu propriul corp. Este probabil că în această perioadă unele companii oportuniste vor încerca să-ți monetizeze frica. Nu cumpăra produse care speculează că te vor proteja sau lecui. Fii precaut față de cei care afirmă că granulele, uleiuiurile esențiale etc. i-au ajutat. Din cauza faptului că majoritatea cazurilor evoluează relativ ușor, prognoza este că mulți oameni se vor însănătoși fără o intervenție farmaceutică. În loc să cauți remedii miraculoase-dubioase, mai bine alimentează-te sănătos. Fă sport, odihnește-te suficient și încearcă să-ți menții echilibrul psihologic. Istoria ne dă nenumărate lecții și dovezi că anularea evenimentelor publice e o măsura eficientă. În imaginea de mai sus observăm că într-o pandemie de gripă în 1918, Philadelphia a organizat o paradă și a încercat să mușamalizeze numărul de infectați. Orașul St. Louis a intrezis adunările publice. Nu fiți Philadelphia în cazul pandemiei! Învățați din experiența din 1918. Nu evitați doar adunările mari, dar și pe cele mici. Lucrătorii medicali au o mai mare nevoie de măști pentru a ne oferi asistență medicală. Dacă lucrătorii medicali vor fi în pericol, vom fi toți în pericol. Măștile nu sunt cea mai eficientă metodă de a ne proteja. O personă poate face greșeli, să nu poarte masca corect: să o poarte pe perioade lungi de timp, caz în care masca se umezește de la respirație și eficiența filtrului împotriva particulelor virale scade (cicra 30 min). De asemenea, purtatul măștii crește probabilitatea că iți vei atinge fața. Recapitulăm că prin atingerea feței virusul penetrează în corp, iar masca ne ajută în special cînd e la îndemâna oamenilor din spitale. Nu vă îmbrățișați. Nu vă sărutați. Salutați-vă fără contact. Fiți creativi. Un zîmbet poate înlocui o strângere de mână. În ascensor folosiți încheieturile degetelor pentru a apăsa pe butoane. Deschideți ușile împingîndu-le cu șoldul. Folosiți coatele pentru a deschide mânere ușilor. Stați acasă. Contactați 112. Telefonați doctorii / Serviciul de sănatate publică înainte ca sa vă porniți prin transportul public sau policlinici și să răspândiți virusul . Linia verde a Agenției Naționale pentru sănătate publică 080012300. Oamenii tind să exagereze, și mai pot crede speculațiilor. Fiți vigilenți! Nu e doar probelema ta, e problema tutror. Demonstraază responsabilitate socială. Oamenii care mor de COVID-19 suferă nu doar fizic, dar și emoțional, de izolare, distanțare de familie, în carantină. Nu trebuie să permitem asta. Să fim responsabili și empatici. Virusul ar fi putut apărea de oriunde. Fii empatic față de oamenii care vin din zonele de risc. Nimeni nu e pregătit de această pandemie, trebuie să lucrăm împreună pentru ca să evităm consencințe grave. După ce ai luat toate măsurile de precauție, citește o carte, gătește ceva gustos, sună oamenii dragi. Foloște timpul ca să faci ceea ce demult vroiai. Suntem toți in acestă situație. Aveți grilă unul de altul! Autoarea acestui articol este Julie McMurry. Autoarea a obținut Masteratul în sănătate publică de la Universitatea din Londra pentru Igienă și medicnă tropicală. A lucrat în 2000-2010 la dezvoltarea vaccinelor de Tuberculoză și HIV. Actualmente este profesoară și cercetătoare la Universitatea de stat din Oregon. Este directoarea grupului de modelare computerizată a bolilor genetice rare. Julie McMurry a decis sa colecteze informațiile esențiale despre noul virus, pentru a lupta cu știrile false și dezinformarea. Traducere : Nicoleta Dahnovici, Ana-Maria Pojoga, 16.03.2020 Nicoleta Dahnovici e o studentă la inginerie medicală ( ) Ana -Maria Pojoga este o tânăra artistă specializată în design grafic ( aici îi puteți vedea proiectele și arta ) Vrem ca toți cei dragi nouă, care nu vorbesc fluent engleza, să aibă acces la informații viabile. Toate sursele și declarațiile din aceste articol sunt citate. Vă rugăm să respectați acest efort, să nu îl discreditați prin speculații și dezinformare, să nu provocați panică. Noi suntem responsabile doar de traducerea versiunii originale și ținem să menționăm că nu suntem profesioniste, o facem voluntar și din intenții dezinteresate. Nu reprezentăm nici o instituție sau grup politic.Suntem deschise la critică pozitivă și corectări. Nu ne judecați dur. Original la adresa"
1,https://nataalbot.md/2016/07/24/crit-satul-unei-amintiri-gustoase/,"Criț este unul dintre acele sate din Transilvania în care veți dori să ajungeți neapărat, dacă locurile care ascund povești, arhitectura veche și peisajele care îți taie răsuflarea, brodate în căpițe de fân, nu vă lasă indiferenți. Satul a fost menționat pentru prima dată la începutul sex XIII. Multe s-au întâmplat de atunci. Sașii au plecat în Germania, satul a devenit mai pustiu, dar biserica fortificată, frumoasele case colorate, cu acoperișuri din solzi de lut, obloane la ferestre și ornamente pe fațade, te fac să te simți norocos pentru că poți atinge și tu această urmă de istorie. Această doamnă, dornică de vorbă și obișnuită să zâmbească la cameră, este fericita posesoare a unei curți, cu casă și toată gospodăria. Nu s-a născut în sat, dar a primit o moștenire de la unul din părinții săi și s-a mutat în Criț. De fapt, i-a aparținut și casa vecină, dar într-o bună zi, prin 2009, i-a bătut la poartă cineva să întrebe despre anunțul de vânzare a casei. Astfel, gospodăria învecinată s-a ales cu o nouă stăpână. Una care avea un vis și o pasiune. Visul era să reînvie casa și să primească în ea oameni dornici de o altfel de vacanță. Pasiunea pentru gastronomie a făcut ca acest loc să prindă o identitate culinară și să devină o atracție gustoasă din Transilvania. Așa s-a născut Academia Culinară sau – o destinație de vacanță, unde turiștii pot nu doar să-și petreacă câteva zile în atmosfera autentica a unei gospodării sășești, ci și să guste, și să învețe să gătească rețete autentice ale locului. Voi începe cu decorul, pentru că el dictează atmofera, atunci când intri pe poartă. Nimic nu e în plus, nimic nu supără ochiul. Dacă e bârnă, atunci e una veche, strâmbă, ca pe vremuri, dacă e mobilă, atunci e una armonios reprodusă cu tot cu forme, culori și desene, fie conține bucăți de lemn din mobilierul vechi, ce sunt organic asamblate în piese noi. Noua stăpână nu a aruncat nimic la gunoi din gospodăria cumpărată, totul a fost păstrat cu sfințenie și readus la viață. Pentru început am fost invitați la un păhărel de vișinată cu o felie de tartă cu vișină. Între timp, stăpâna ne-a povestit ce vom învăța să gătim și cum arăta meniul tipic al sașilor. Am fost bucuroasă să aflu ceva nou, ca de exemplu faptul că aceștia iubeau să combine carnea cu fructele pe post de garnitură. Ni s-a propus să gătim un fel de tocană din carne de oaie și miel cu cartofi și o tartă de mere. Am împărțit rolurile. Fetele au tăiat ceapa, băieții s-au ocupat de carne. Acum să v-o introduc și pe Mihaela Podolsky, gazda noastră. Este un om cu o poftă mare de a spune povești, de a împărtăși, de a transmite mai departe tot ce a învățat până acum. A absolvit Arte Plastice la București, are un simț estetic deosebit, colectează rețete sășești și se bucură de tot greul prin care a trecut ca să poată avea acum această bogăție de curte. Are o grădină în care crește câte puțin de toate, își face singură vinul, care apropo e foarte bun. În această sală s-a întâmplat atelierul nostru culinar. Mâncarea pornită de noi trebuie să fie lăsată pe foc vreo oră și ceva, ca să devină fragedă carnea. La final, am adăugat cartofii, un soi deosebit, tradițional pentru acest loc, al cărui sămânță este păstrată din generație în generație,atât de buni sunt. Se păstrează tari, chiat și după 40 min de fierbere, nu-și pierd formă și sunt deosebit de gustoși. La un moment dat, pentru a scurta așteptarea mâncării, Petru, Scalețchi, bucătarul nostru diplomat, a dat o fugă până în grădină după flori de dovleac, pe care le-a umplut cu urdă și frunze se sfeclă tocată. Văzându-ne flămânzi, Mihaela ne-a invitat la gustări, care au constat dintr-o salată de păstăi, fasole bătută, castraveți murați, tartine cu ceapă roșie și un cârnaț de casă. Mihaela este ajutată în gospodărie de câteva femei din sat. Altfel nu ar fi reușit să pregătească atâte bunătăți. Deși mai avea clienți la cină, mereu găsea 5 minute să revină la masa noastră, ca să ciocnească un pahar de vin, de data asta făcut de soțul său, ucrainean de origine. Apoi a venit rândul bucatelor gătite de noi, din care au mâncat toți cei cazați în pensiunea Mihaelei. Tocana a fost nemaipomenit de bună, era gătită cu ceapă și usturoi, boia, chimen, vin alb, puțin zahăr, o pastă de ardei capia și cartofi sășești. Tarta de mere, servită la terasă, cu ceai de mentă, a încununat această experiență culinară. Și pentru că gustul vișinatei ne mai rămânea undeva pe limbă, am rugat-o pe Mihaela să ne mai ofere câte un păhărel. Cred că timpul vacanțelor banale, cu all inclusive sau cu excursii bătătorite de turiști s-a cam terminat. Azi oamenii caută experiențe în vacanțele lor. Și noi am avut una culinară, cu un dram de istorie. Să mergeți în Criț. O să vă placă, dacă vânați și voi experiențe care să rămână în memoria papilelor voastre gustative. Fotografii: Andrei Bolocan"
1,https://nataalbot.md/2016/09/19/hermina/,"Sergiu și Rustam sunt prieteni din adolescență. Ambii au revenit în Moldova din Romania, unde și-au făcut studiile și au muncit. Având o experiență de peste 6 ani în domeniul producției de tricotaje, au decis să se aventureze în Moldova în pornirea unei producții proprii de articole tricotate, care să fie de calitate bună și la prețuri mai “democratice”, ca pentru buzunarele moldovenilor. SERGIU ȘI RUSTAM, ALĂTURI DE NEVESTELE LOR În acea perioadă, cea mai mare parte a tricotajului din Moldova se importa, era destul de scump și deseori de o calitate foarte redusă. Din 2012, timp de 2 ani, articolele tricotate Hermina erau produse la Hâncești, la fabrica pe care au fondat-o. Apoi și-au deschis producție la Chișinău. Au trecut prin momente dificile, dar ,datorita faptului că cei doi prieteni au fost uniți, au reușit să depășească crizele.Acum sunt 30 de angajați tineri și activi care îți câștigă pâinea la Hermina. Denumirea mărcii Hermina a venita de la Larisa, nevasta lui Rustam, designer de profesie. E un nume perfect pentru pufoșeniile lor variate. Pentru femei au pulovere, cardigane, poncho, rochii, iar pentru bărbați produc pulovere și cardigane. De asemenea, Hermina produce căciuli, fulare și plapume. Ceea ce bucură, atunci când atingi un produs Hermina, este cât de plăcut este la atingere. Compania mai produce comenzi pentru mărci notorii precum Inditex Spania (Zara, Bershka, Stradivarius, Massimo Dutti) și, datorită acestui fapt, au acces la materie primă de cea mai buna calitate. Combinații de lână și poliamidă, lână și mohair, cașmir, bumbac, vin din filaturile din Nordul Italiei. Este foarte posibil ca puloverul sau fularul vostru preferat de la United Colors of Benetton, Diesel, Luisa Spagnoli, Armani sau Stefanel să fie produs tot de Hermina. Nu au un designer propriu. Pe parcursul celor 4 ani de activitate, au conceput singuri designul produselor, cu forțele proprii și cu talente din familie. Eu am o cutie întreagă de pulovere noi nouțe de la Hermina, venită recent de la Chișinău.În curând le scot la purtat. Deocamdată vă recomand puloverele lor cu mâneci scurte. Pufoșeniile de la Hermina pot fi găsite la Chișinău în: * Salon vestimentar Cosînzeana, str. Ştefan cel Mare 184 *Linella.Din Inimă, str. Ion Dumeniuc 12, Ciocana *Centrul comercial ZORILE, str. Calea Iesilor 8, et.2, but.PASSER. *METRO 1 – str. Chişinău 5, com. Stăuceni, Chișinău (COMODA) *METRO 2 – bd. Dacia 61 (COMODA) *Küpper’s, str-la Teatrului 6 Totodată comapnia face livrări atât pe teritoriu Moldovei, cât și în străinătate. Iar obiectivul lor actual este să pornească platforma de vânzări online. Pentru a afla mai multe, poftiți pe pagina lor de FB."
1,http://nataalbot.md/2016/06/09/ana-popova-i-am-promis-lui-tata-sa-i-fac-cunoscut-numele-in-lumea-intreaga/,"DE CE OAMENI DIN INIMĂ Să porți haine de la un brand sau altul este o opțiune legată de gust și portofel. Să alegi un brand local pentru că îți place și vrei să-i susții pe oamenii care muncesc în spatele lui, este deja o atitudine socială. Prin campania OAMENIDININIMĂ vreau să descoperim împreună pe oamenii din spatele brandurilor de haine create în Moldova. Și, totodată, să găsim motive pentru a-i îndrăgi și a vrea să-i încurajăm să continuie ce au început. Cu unii dintre ei veți descoperi că aveți viziuni, slăbiciuni sau pasiuni comune. În cazul altora vă va impresiona curajul, de care poate aveți impresia că duceți lipsă. În orice caz, istoriile lor nu ar trebui să vă lase indiferenți. ANA POPOVA ȘI BIJUTERIILE SALE Înainte să o cunosc pe eroina primului interviu, am întrebat-o la telefon despre pasiunile sale. Mi-a răspuns că îi place să petreacă timpul cu mama sa, să o răsfețe, să stea de vorbă, să se plimbe împreună.Cred că anume cu acest detaliu voi începe istoria în care urmează să o descoperim pe Ana Popova, proprietara brandului cu același nume, o fată deosebită, cu o inimă fragilă și cu un spirit creativ, grație căruia apar accesoriile sale de poveste. Odată intrată la artistă în showroom, m-a întâlnit întâi mirosul de bujori și aura roz din jurul ei. Purta o rochie care îi venea perfect și îi scotea în evidență corpul bine lucrat la sală, iar în urechi avea mugurii roz de flori, care îi poartă semnătura. Un copil născut din mamă economist și tată militar, venită la vârsta de 6 ani la Chișinău din Murmansk, Rusia, țară în care cândva i-au fost deportați buneii. Provenind dintr-o familie în care s-a vorbit rusește, este de admirat că Ana vorbește atât de liber și corect limba română. PRIMII BANI Ana își amintește cu zâmbet despre primii săi bani. A vândut buchete de flori la piață, a împărțit cărți de vizită în stradă, a vândut bilete de avion. Tot timpul a muncit ca să-și câștige singură banii. Totodată a urât cifrele și a iubit tot ce e legat de artă. Iată de ce, pasiunea surorii sale de a croșeta a făcut-o și pe Ana să vrea să învețe să facă cât mai multe lucruri cu mâinile sale. Este autodidactă. Învață din mers și cu plăcere.Că să-i împace pe ai ai săi, s-a înscris la Marketing la ASEM. În afara cursurilor de la Academie , fără să știe mama, mergea la diverse atliere de meșteșugărit, ca să învețe să confecționeze tot felul de obiecte. Deși lasă impresia unei fete foarte firave și timide, ascultând-o îmi dau seama că este un om ambițios, puternic, cu picioarele pe pământ, o luptătoare, care știe bine ce își dorește de la viață. ÎNCEPUTUL AFACERII Totul a pornit acum 7 ani. Îi plăcea să-și confecționeze accesorii, multe dintre ele le oferea în dar. Într-o bună zi a mers la un salon de frumusețe și cineva a întrebat-o dacă broșa pe care o purta în piept este de vânzare. Atunci i-a trecut prin cap gândul că ar putea încerca să confecționeze accesorii la comandă. Primii pași au însemnat și primele cucuie. Cum ar fi o comandă mare, pentru o companie din Italia, care nici astăzi nu a plătit pentru comanda livrată. Îi lipseau elementare cunoștințe despre cum să faci un catalog sau să creezi o colecție cu identitate. În pofida tuturor greutăților înfruntate, acum zâmbeșe. Și este plină de recunoștință pentru aceste experiențe, grație cărora a învățat să facă ceea ce-i place. Spune că toate creațiile sale de azi, sunt produsul greșelilor din care a învățat ieri. CU DRAG PENTRU TATA I-a promis cândva lui tata să-i facă cunoscut numele în lumea întreagă. Tatăl Anei de 6 luni nu mai este. Face o pauză. Încearcă să oprească nodul din gât. Nu-i reușește. Probabil, de asta am avut impresia că despre mama vorbește în șoaptă, ca despre cea mai mare comoară pe care vrea să o protejeze de rele. Merge zilnic la mama în vizită pentru a lua împreună micul dejun. Tot cu mama fac o echipă bună pentru a crea accesorii. Sora Anei, Olga, este și ea în afacere. O tot observ în spatele nostru, numărând mărgelele de pe raft, făcând notițe, dând telefoane. Olga este și manager, și administrator și contabil. Astfel Ana este lăsată să viseze și să creeze. AFACERE DE FAMILIE Recunoaște că la început le venea greu să împartă grijile, dar acum are o înțelegere clară cu sora sa: nu se implică una în treburile celeilalte, dar muncesc în echipă și se împacă de minune. Acum toate par să fie bine puse la punct. Inițial, când a văzut că ideile sale au început să fie preluate de alți artiști, se întrista. A învățat să-și seteze prioritățile și nu se consumă pentru lucruri care nu merită atenția. Ana știe că oricând va fi cu un pas înaintea tuturor. ANA DIN SPATELE ANEI Îi place singurătatea, pentru că îi permite să creeze în liniște, nu pierde timp ca să numere Like- ri pe FB,face regulat sport. Nu-i este frică de multă muncă. Se teme doar să nu reușească pe toate câte și le-a pus în gând. Cum reușește să împace activitatea sa cu viața de familie? Nu trădează secretul, dar se mândrește cu un soț înțelept, care îi dă toată libertatea pentru a-și crește afacerea. CRIZA DE FEMINITATE Este prezentă anual la Salonul de la Paris. Acolo se simte apreciată, iar accesoriile sale își iau zborul spre diverse destinații. Crede că femeile de azi trăiesc o profundă criză de feminitate. Și își dorește prin lucrările sale să împiedice acest proces. Când mai multe femei din Japonia, Spania, Franța, Italia, Olanda sau SUA –țări în care pleacă accesoriile Anei, îmbracă pe ele un șirag de flori din mătase, ele împrumută și o parte din sufletul Anei.Iar numele tatălui său este acum cunoscut departe peste hotarele Moldovei. 10 lucruri despre Ana Popova Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/06/14/oxana-lungu-lia-fia-si-visele-care-se-implinesc-dupa-amiaza/,"COPILUL LEVĂNȚICII O fi o coincidență sau nu, dar acest articol apare exact în acea perioada a anului când eroina mea trăiește euforia unui om fericit fără prea multe motive. E perioada când în Moldova înflorește levănțica, or această plantă are o magie care i-a marcat întreaga viață. Prin clasa a 7-ea copiii din satul natal, Borogani, erau adunați de pe la școală ca să meargă în satul vecin și să ajute la culesul levănțicii. Și, deși tata era împotrivă ca fiica sa să meargă la muncă în câmp, aroma aceea o vrăjea până la a o face să ignore restricția lui tata și să meargă cu alți copii în marea violetă de flori. AȘA S-A NĂSCUT LIA FIA Oxana Lungu, creatoarea brandului Lia Fia, are un simț estetic extraordinar, pe care îl datorează mamei sale, adăugând, că pe vremea când era copil și era criză de lucruri frumoase, mama avea tot timpul grijă să facă rost de ceva deosebit pentru fiica sa. Poate de asta, când a devenit mamă de fete, Oxana și-a dorit și ea ceva special pentru fiicelor sale. Nu le cumpăra îmbrăcăminte cu paiete sau de culori prea țipătoare, precum ușor se găseau pe atunci. Le comanda fetelor sale haine după propriul model, la o croitoreasă. Apoi, încurajată fiind de cele mai bune prietene, s-a gândit că ar fi o idee bună să se apuce chiar ea să creeze ținute pentru fetițe. Deși hainele se coseau deja de câteva luni, denumirea brandului sub care acestea ar fi trebuit să apără încă nu se năștea în imaginația Oxanei Lungu. ”Lia Fia” a apărut într-un moment de răsfăț al fiicelor sale, care făceau gălăgie, iar mama încerca să le potolească și le-a spus: ”Lia, Fia, da liniștiți-vă o dată!”. Fetelor le-a plăcut atât de mult sunetul celor două cuvinte încât pe loc le-au și adoptat. DEȘTEPTE ȘI COCHETE Odată cu prima colecție , Oxana a înțeles că vrea să transmită mamelor care cumpără hainele Lia Fia și un set de valori cum ar fi importanța educației fetelor, lecturile, culturalizarea. ”Deștepte și cochete”, așa vrea să-și vadă Oxana propriile fete, dar și pe cele care ajung să-i poarte hainele. FAMILIA MEA – REFUGIUL MEU Deși are grijă mereu să le ocupe cu ceva util și frumos, recunoaște că ar vrea ca fiicele sale să nu meargă pe urmele sale, pentru ca să abă o viață mai puțin grăbită. Emilia, fiica mai mare, este însă foarte atrasă de activitatea mamei, furând cordele din atelier și inventând cu ele propriile modele. La doar 13 ani, Emilia este și o bună gospodină, calcă, spală, face curat și are grijă să își aștepte părinții cu mâncarea gata făcută, atunci când aceștia se rețin la serviciu. Sofia, mezina, merge la dansuri, înnot, face pictură și este norocoasa căreia tata în fiecare seară îi citește povești. Soțul Oxanei, Victor, un tehnician dentar cu experiență, primește în cadrul interviului nostru cuvinte calde și pline de recunoștință din partea Oxanei.Îi mulțumește pentru că o rabdă, o susține și îi dă libertate să creeze. Ba chiar îi dă șuturi, atunci când entuziasmul o părăsește pe Oxana. CE NU VEDE ÎN LUMINA REFLECTOARELOR În pofida unei pasiuni inepuizabile pentru Lia Fia, Oxana este cu gândul la familie. Cel mai mare regret îl are că petrece prea puțin timp acasă. Zice că ar fi bine ca oamenii să nu se lase amăgiți de coperte și apariții la TV și să afle ce îseamnă, în realitate, munca producătorilor locali. Nu e deloc atât de romantic precum pare pe fb, zice Oxana. Pentru a supraviețui cu afacerea, trebuie mult să călătorească, în căutare de stofe și cumpărători noi. Cară valize, repartizează marfă, organizează repetiții, face livrări. O muncă istovitoare, a cărei răsplată este atunci când dimineața intră pe ușa atelierului cu un model nou, proaspăt visat, iar după amiază își vede visul deja cusut și pus pe umeraș. Într-un ritm de viață atât de acerb, câteva tradiții simple o ajută să-și împlinească pofta de comunicare cu cei dragi. Vineri seara o petrece neapărat cu familia, sâmbăta iese obligatoriu la ceai cu cele 5 prietene, pe care și le-a făcut încă din adolescență. DESPRE AFACERI ÎN MOLDOVA Producătorii autohtoni se descurcă greu pe piața locală, spune Oxana. Nu prea au unde se dezvolta, le este dificil să se mențină. Dar atunci când o mai bătea gândul să lase totul baltă și să plece în străinătate, soțul său Victor a fost cel care s-a împotrivit. ”Noi suntem generația care va pune Moldova pe picioare”, a zis el. Oxana nu doar a ascultat de soțul său, ci a realizat că prin intermediul Lia Fia ține mai multe mame acasă, ba chiar și pe propria mamă o aduce acasă din Italia, unde era plecată de mai mulți ani. MAI MULTE FEMEI ÎMPLINITE ”Sunt multe femei care vor să facă lucruri frumoase, dar au nevoie de cineva ca să le încurajeze”, spune Oxana. Este gata să ofere din curajul și experiența numai să vadă mai multe moldovence împlinite, acasă, alături de copiii lor. 10 lucruri despre Oxana Lungu Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/06/20/julia-allert-la-24-de-ani-aveam-multa-nebunie-curaj-si-2-companii-proprii/,"UN BRAND DE SUCCES În cadrul campaniei #OAMENIDININIMĂ vă povestim despre oamenii care creează imaginea unei Moldove cu bun gust. Astăzi vom vorbi despre o altă marcă autohtonă, care, pe bună dreptate, poate fi considerat un brand de succes – Julia Allert. VINDE CA PÂINEA CALDĂ La vârsta de 34 de ani, Julia Allert este mamă, soție și un designer absorbit de industria de modă. În acest context, cuvântul „industrie” nu e deloc o exagerare. În fiecare an desEgnerul lansează câte două colecții, iar hainele create de ea se vând ca pâinea caldă în Moldova, Rusia și Kazahstan. Următorul pas pentru designerul autohton este să cucerească inimile fashion-iștilor europeni. Stilul Julia Allert este eclectic, are croieli sofisticate și forme deosebite, chiar și în modelele hainelor casual. Ținutele de ocazie se caracterizează prin croieli geometrice și suprapunerea țesăturilor. PRIMII BANI Calea parcursă de Julia spre designul vestimentar a fost lungă și presărată cu greutăți. A crescut într-o familie tradițională sovietică: tatăl său a fost inginer, iar mama – profesoară. Până în clasa a XII-a Julia era convinsă că va deveni actriță, însă perioada complicată a anilor 90 a decis altfel. Julia a ales să urmeze Facultatea de Economie cu predare în limba engleză, iar primii bani pe care i-a câștigat au fost din traduceri. CURAJ ȘI NEBUNIE Împrejurările au făcut ca Julia să devină traducătoarea unui om de afaceri olandez, șeful unei mari întreprinderi de fashion, colecțiile căreia erau cusute parțial în Moldova. Între timp, Julia luase un mic credit, încercând să-și amenajeze un atelier de croitorie în centrului orașului, iar în paralel se ocupa de o mică afacere cu articole de papetărie. „La 24 de ani aveam deja două firme, una dintre care era atelierul. În acel moment aveam cu prisosință curaj, la limita nebuniei…”, își amintește Iulia. PROPRIUL DRUM Colaborarea cu omul de afaceri olandez i-a oferit Juliei o experiență valoroasă și posibilitatea de a urmări îndeaproape o întreprindere de mari dimensiuni. Pe parcursul a doi ani Julia a îndeplinit comenzi europene, controlând în totalitate producția întreprinderii. Deși acest job îi oferea stabilitate financiară, Julia și-a ales propriul drum. „Acum înțeleg că a-ți crea propriul brand presupune foarte multe investiții și, la început, zero posibilități. Dar nimeni nu devine designer din motive raționale, calculate. PRIMELE VICTORII În această industrie, emoția, inima și rațiunea urmează magistrale paralele. De aceea trebuie să fii gata că banii vor dispărea ca apa în nisip”, explică designerul. Propriile creații ale Juliei au fost lansate la început în colecții mici. Treptat numele său a devenit cunoscut, deoarece orașul nostru este mic, iar social media – foarte active. „Mi-a trebuit un an ca să înțeleg mai multe lucruri elementare. Munceam non-stop, 24 de ore din 24. Trebuia să gândesc, să ascult, să aud și să muncesc încontinuu”, povestește Julia. În paralel, designerul cucerea piața din Federația Rusă. Au ajutat-o prietenii care aveau relații în showroom-urile din centrul Moscovei, unde se îmbracă starurile, precum și oamenii înstăriți. Astfel Julia a reușit să înțeleagă cum funcționează showroom-urile și magazinele. În anul 2012, la Chișinău și-a deschis ușile propriul showroom Julia Allert. „Eu am ales moda și nu producția în masă. Pentru mine, fața brandului meu e mai importantă decât profitul. Prima lecție pe care am învățat-o după lansarea showroom-ului este importanța comunicării cu clienții și a încrederii în sine. Încrederea că lucrurile pe care le facem sunt dorite, iar produsul nostru poate fi dezvoltat și multiplicat”, spune Julia. În ultimii ani Julia a participat la mai multe expoziții internaționale. Asta i-a oferit nu doar experiență, dar și piețe noi. „Marketingul inteligent este o parte indispensabilă a industriei fashion. Fără a ambala corect produsul, fără o ședință foto reușită, nu poți avea succes în acest domeniu. Niciodată nu am stat să calculez cât de profitabil este ceea ce fac. Toți banii pe care îi câștig îi investesc în expoziții, în marketing, în promovare”, susține Julia. AJUTATĂ DE 2 ASISTENTE La ora actuală Julia are două asistente și un program planificat minut cu minut. „În domeniul fashion, trebuie să ții pasul. Oricât de bine ești pregătită pentru o prezentare, tot va trebui să coși ceva până în ultima noapte”, afirmă femeia. Julia este omul ambițiilor sănătoase și al perseverenței. „Pe măsură ce te dezvolți, îți cunoști și propriul potențial. În clipa în care colecția ta apare în Vogue, orizonturile tale sunt atât de departe, încât această veste deja nu te mai impresionează”, crede Julia. 10 curiozități despre Julia Allert:  Allert este numele adevărat al Juliei.  Julia a deschis primul atelier de croitorie la 24 de ani.  A studiat în Olanda „Managementul industriei textile”.  Designerul ei preferat este Rick Owens.  Julia adoră rarele momente de singurătate.  Imaginea etichetei Julia Allert a apărut în anul 2012.  Peste 10 showroom-uri din Kazahstan conțin colecțiile complete Julia Allert.  A câștigat primii săi bani din traduceri.  Motto-ul Juliei este „Dacă ai un scop, viața îți va oferi ocazia să reușești”. Designerul are 2 asistente, fătă de care nu ar reuși să-și planifice timpul și munca. Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa: Locals.md"
1,http://nataalbot.md/2016/07/06/vitalie-burlacu-si-acasa-in-moldova-se-pot-implini-visele/,"MAROCHINĂRIE MADE IN MOLDOVA Deși ne cunoaștem de mai mulți ani și m-a invitat de nenumărate ori în împărăția sa de piele, abia când ne-am propus să cunoaștem oamenii din spatele brandurilor din Moldova, am ajuns în atelier la Vitalie Burlacu. Pentru început, am dat de un magazin în care o geantă din piele roșcată m-a făcut să uit de toate gențile pe care le mai am acasă. Am remarcat că întregul sortiment al brandului a devenit foarte ademenitor. Apoi am intrat într-un alt magazin, unde simți că ai putea să-ți pierzi cumpătul în fața sutelor de piei, frumos aranjate pe culori și unde fiecare din ele devine imediat în imaginație o centură nouă, o poșetă sau un portmoneu. Aici vin să cumpere piele mulți dintre producătorii locali. Vitalie îmi spune cu mândrie că are câte o pereche de încălțăminte de la fiecare dintre ei. Că doar așa poate testa calitatea pielii pe care o vinde. MESERIE MOȘTENITĂ Unul din străbuneii lui Vitalie Burlacu a fost ciubotar. Decizia de a face marochinărie a fost însă dictată de altceva. La 25 de ani a devenit pentru prima dată tată și atunci, probabil, în el s-a trezit instinctul de cap al familiei, care trebuie să dobândească pâinea pentru a-i întreține pe cei dragi. Avea în spate o școală de medicină, o facultate de programist la Universitatea Tehnică. MIGRAȚIA – CEA MAI BUNĂ ȘCOALĂ A muncit timp de 5 ani în Italia în construcții. După mai multe dezbateri în familie este pusă temelia la ceea ce urma să devină brandul Vitalie Burlacu – genți, centuri, accesori din piele.Pentru a deprinde noua meserie, a trebuit să cutreiere Italia, să meargă pe la diverse ateliere de încălțăminte să împrumute cunoștințe și secrete ale meseriei. Și acum recunoaște că dacă ar reveni în trecut, ar mai adăuga la câte a făcut doar o școală de meșteșugărit. COT LA COT Primele 20 de genți ale atelierului și acum rămân în memoria lui Vitalie. Le-a vândut timp de 1,5 ani. Zâmbește, amintindu-și de această experiență. Nevasta lui Vitalie, Ludmila, și-a asumat rolul de designer. Ea este cea care combină culorile, facturile de piele și concepe colecțiile. Acum familia Burlacu se poate lăuda cu 6 magazine și cu prea multe comenzi pentru capacitățile lor actuale de producere. Soții Burlacu muncesc împreună, cot la cot, dar au o înțelegere. Atunci când pășesc pragul casei, lasă temele de serviciu afară. Deși întreaga familie este implicată în afacere, timpul dedicat familiei rămâne o prioritate. Locuiesc la Ialoveni, unde apreciază liniștea și lipsa ambuteiajelor. REBELUL CUMINTE Este mândru că a reușit după 10 ani de fumat să învingă țigara. În schimb, cum are un pic de timp liber, merge cu băiatul cel mare să dea din pedale pe străzile din Ialoveni. Îi place să meargă la schi în timpul vacanței de iarnă, dar cu aceeași plăcere își încarcă bateriile îngrijind grădina. Un singur lucru nu-i place în gospodărie, să dea cu mătura. Se consideră un rebel și nu-i plac regulile stricte. Poate de asta se împacă atât de bine cu soția. Pentru că ei îi place ordinea, lui – să meargă împotriva sistemului. NICĂIERI NU-I MAI BINE CA ACASĂ La ora actuală brandul Vitalie Burlacu nu este pâinea doar a unei familii, ci a altor încă 50 de angajați. Vitalie, care a trăit experiența unui migrant, este ferm convins că și acasă, în Moldova, se poate munci și câștiga bine. Nu e ușor deloc, a primit oferte tentante de la investitori diverși. Dar preferă să păstreze afacerea doar pentru familie și să rămână el stăpân pe ea. Iar ”Insistența” este cuvântul care îl alimentează cu energie și care, cel mai probabil, îl va ajuta să își atingă următoarele vise. 10 LUCRURI DESPRE VITALIE BURLACU  Străbunelul lui Vitalie a fost ciubotar  La 25 de ani a devenit tată și a decis să pornească o afacere  A lucrat în Italia în construcții timp de 5 ani  Este un biciclist împătimit  Este pasionat de grădinărit  Iarna merge la schi, fie în Carpați, fie în Alpi  Primele 20 de genți le-a vândut timp de aproape 2 ani  Vorbește la perfecție italiana  Încurajează moldovenii să revină acasă, pentru că se poate câștiga bine  Este un mare suporter al vinurilor moldovenești Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/07/10/olga-si-vasile-ceban-ravetti-este-cel-de-al-treilea-copil-al-nostru/,"Cu susținerea USAID continuăm seria de articole #OAMENIDININIMA în care povestim despre oamenii din spatele brandurilor autohtone de haine, încălțăminte și accesorii. Astăzi îi vom cunoaște pe Olga și Vasilii Ceban, creatorii primului și singurului brand din Republica Moldova care produce lenjerie de corp pentru femei – „Ravetti”. Sunt împreună de aproape 30 de ani. Au crescut două fiice, iar brandul „Ravetti” este pentru ei un „al treilea copil”.Olga s-a născut la Chișinău în familia academicianului Vladimir Arnautov, fizician și matematician. Vasilii a crescut în raionul Călărași, într-o familie de muncitori simpli: mama era țesătoare, iar tatăl –șofer. La vârsta de 17 de ani, Vasile a fost admis la Univesitatea Tehnică din Chișinău. Ajuns în capitală, el a început să se ocupe serios de pasiunea sa pentru dansul sportiv. În sala de dans a cunoscut-o pe Olga. Olga: „La 21 de ani am format o pereche în colectivul de dans „Altair”. Vasilii nu este doar undansator talentat (deține titlul de „dansator de clasă mondială”), ci și un conducător abil. De-a lungul timpului s-a afirmat drept liderul echipei noastre. Mai târziu a deschis mai multe școli de dans, am călătorit de la Marea Baltică până la Komsmolsk-pe-Amur, de la Murmansk la Tbilisi.” În anul 1984 Vasilii a absolvit Universitatea Tehnică cu onoruri și a fost distribuit să muncească la „Moldavhidromaș”, dar dezastrul economic din 1988 i-a ruinat planurile tânărului inginer. Vasilii a decis să se concentreze pe dans, având în paralel 5 locuri de muncă. Olga: „Întotdeauna mi-am creat propriile ținute pentru spectacole. La concursurile din străinătate acestea erau adesea cumpărate. Așa am ajuns la ideea de a deschide propriul atelier, unde să coasem costume pentru dansul sportiv. Dansatorii din toată Uniunea Sovietică veneau la noi după ținute de scenă. A durat aproximativ 5 ani, apoi au început să reapară frontierele și am fost nevoiți să închidem atelierul. În acel moment, tocmai se născuse a doua fiică a noastră.” Pauza a fost de scurtă durată. Vasilii și Olga aveau experiență cu țesături elastice și dețineau echipamentul necesar, de aceea au decis să încerce să coase lenjerie. Olga: „În septembrie 1999 am deschis magazinul companiei noastre pe str. București, în același loc unde erau produse articolele. Totul a început cu un spațiu de 80 de metri pătrați, o croitoreasă și o mașină de cusut. Procesul era anevoios, croitoreasa cosea, iar două persoane croiau. Trebuia să ne reinventăm roata, deoarece am constatat că este mai ușor să creezi un sacou, decât un corset.” Astăzi „Ravetti” coase mult pentru export. Portofoliul brandului conține modele create pentru Franța, Marea Britanie, Rusia, Olanda și China. Sunt modele originale lucrate de designerii „Ravetti”, produse pentru branduri private. „În 2012 am înțeles că valul de criză a ajuns și la noi. A devenit clar că trebuie să lucrăm pentru export și ne-am stabilit sarcina de a găsi clienți. Am mers la expoziții, iar la una dintre acestea am stabilit primul nostru contact de afaceri”, povestește Vasilii. Munca pentru piețele externe le-a oferit o experiență vastă, precum și înțelegerea particularităților pieței locale, care se deosebeștea de cea occidentală. Olga: „Acum prețul este cel care determină decizia cumpăratorului. Totul ar trebui să fie convenabil și ieftin. Fetele noastre preferă lenjeria de bumbac, cumpără mai des culori aprinse și își doresc neapărat modele cu susținere suplimentară. Dacă pentru Franța coasem bustiere ușoare, aici sunt solicitate modelele cu push-up dublu sau chiar triplu. În comparație cu europenii, avem o diferență esențial – înălțimea și dimensiunea sânilor. Pentru Franța și China coasem multe aricole de dantelă, iar Rusia are specificul său – pentru clienții de acolo avem colecții de iarnă și de vară.” Vasilii și Olga fac un cuplu foarte agreabil. Olga este o fire sociabilă și deschisă, iar Vasilii este mai distant, mai laconic, îți colorează gândurile cu aforisme. Vasilii: „Ne stabilim scopuri, dar nu alergăm spre ele cu o viteză amețitoare. Muncim mult, iar toate realizările vin de la sine. Evoluăm treptat și nu soluționăm problemele înainte să apară. În fiecare zi ne mișcăm cu pași mici, ca să punem o bază solidă pentru afacere. Astfel este mai mic riscul.” 10 LURURI PE CARE TREBUIE SĂ LE ȘTII DESPRE RAVETTI:  Primul magazin „Ravetti” a fost inaugurat la 09.09.1999  Prima croitoreasă a brandului este și în prezent parte a echipei  La o expoziție în Belgia brandul „Ravetti” a găsit primul importator  Dansul rămâne marea pasiune a lui Vasilii și a Olgăi  Vasilii se consideră un mare patriot și face tot posibilul pentru a sprijini producătorii locali  La începutul anilor 2000 „Ravetti” lansa 12 colecții pe an, iar acum are 4 colecții sezoniere  „Ravetti” are o echipă formată din 50 de persoane. În Republica Moldova brandul are 8 magazine  Compania procură accesoriile și țesăturile din Franța, Italia, Germania, Letonia și China  Brandul internațional de lenjerie preferat de Olga este „Victoria’s Secret”  La începutul anului 2017 „Ravetti” va lansa o colecție cu buline Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export,contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte,încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa: Locals.md"
1,http://nataalbot.md/2016/07/22/evegheni-hudorojcov-in-moda-este-important-sa-intri-pe-usa-corecta/,"Evgheni Hudorojcov, designerul și autorul brandului „EHO ”, s-a născut în 89, iar la 26 de ani distanță numele lui este bine cunoscut elitei din capitală, iar doamnele pasionate de fashion așteaptă cu nerăbdare momentul în care, la cea mai mare prezentare de modă locală „Din inimă”, va apărea colecția designerului lor favorit. Hudorojcov este specializat în crearea rochiilor de seară de lux. Hainele lui sunt preferate de multe vedete locale, soții de diplomați și reprezentanți ai organizațiilor internaționale. A crescut într-un bloc tipic din Chișinău. Chiar lângă casă, mama lui, care este designer calificat, avea un atelier mic de croitorie, unde băiatul petrecea mult timp. Bunul gust i-a fost educat încă din copilărie, la școala de arte. De la vârsta de 12 ani Evgheni își semna toate picturile cu „EHO”. „Familia mea a fost împotrivă să fac design vestimentar, dar de la 13 ani știam că aceasta este chemarea mea. Desenam schițe și visam să fiu designer de modă. La 15 ani am primit prima mea comandă: inventam și coseam costume pentru personajele spectacolelor școlare. După clasa a 9-a, la insistența părinților, am mers la Colegiul de construcții, specialitatea design interior, apoi am fost admis la Universitatea Tehnică, facultatea „Arhitectură și urbanism”. La 18 ani am decis că voi lucra împreună cu mama mea. Mama a acceptat de dragul experimentului, cu condiția că nu voi avea probleme cu studiile. Dar problemele au început…” Între arhitectură și modă Evgheni a ales moda și a făcut o adevărată pasiune pentru crearea hainelor. În 2009 a avut loc prima prezentare „EHO”, în cadrul concursului pentru tinerii designeri „Art Podium”, unde și-a demonstrat colecția în alb-negru „Diplomat”, constând din 7 ținute: cinci rochii de seară și două costume. „Participarea la această prezentare a fost pentru mine un șut bun. Mi-am dat seama că trebuie să muncesc din greu și să mă dezvolt, fără a rata oportunitățile de a mă manifesta. Și am lucrat. Întâmplarea a făcut să ajung în România. Într-o sâmbătă seara, cineva a publicat pe Facebook coperta unei reviste românești, care anunța festivalul de modă „Feeric Fashion Days”. În aceeași seara le-am scris organizatorilor, iar până la prezentare mai rămânea doar o săptămână. Duminică am primit răspunsul, iar miercuri eram deja la Sibiu. Spectacolul a avut loc într-o carieră montană: rochii ușoare pe fundalul unor excavatoare uriașe… Apoi am apărut la știrile televiziunilor românești. A fost un impuls considerabil pentru a continua să merg mai departe.” După participarea la primul show „Din Inimă”, în 2012, Evgheni a fost invitat să-și prezinte colecția la Săptămâna Modei de la Dakar. „Pentru mine a fost o experiență foarte frumoasă, dar puțin înfricoșătoare. Am citit despre Africa și mi-am făut din timp vaccinul împotriva febrei galbene. La Dakar am aterizat cu 80 de kg de rochii în valize și cu febră de 39 de grade. Acolo nu m-a întâmpinat nimeni… A fost o mică scăpare organizatorică. Singur la aeroport, unde toată lumea vorbea numai franceză, cu o stare a sănătății îndoielnică – la început a fost stresant. Dar apoi totul a mers ca pe roate, rochiile mele arătau superb pe modelele de culoare. Timp de o săptămână am cunoscut designeri cu care suntem și acum prieteni.” Unul dintre cele mai importante show-uri din cariera lui Evgheni Hudorojcov a fost Paris Black Fashion Week 2013, desfășurat pe celebra stradă Rue Cambon, unde este situat magazinul „Chanel”. În urma acestuia, despre „EHO” a scris presa internațională, străinii au observat brandul, iar designerul a stabilit contacte importante. „Pentru mine nu există evenimente lipsite de importanță. La deschiderea primului meu showroom la București, am fost la fel de îngrijorat ca în timpul prezentării de la Paris. Toată lumea știe că la prezentări plâng mereu de emoții.” În 2014 Hudorojcov a călătorit în Statele Unite, unde a participat la prezentările din New York și Los Angeles. „Din America m-am întors fără ochelari roz, m-am despărțit de ei pentru totdeauna. Moda, la fel ca orice industrie, necesită investiții. Vrei ca toată lumea să afle despre tine? În plus, în afară de munca grea, ai nevoie de bani. Visezi să ajungi la Săptămâna Modei din Paris, fii gata să plătești 25 de mii de euro, la Moscova – 20 de mii de dolari, la Kiev – 10. Dar există și prezentări de calitate la care poți participa gratuit, cum ar fi „Aurora Fashion Weekk” din Sankt-Petersburg. În modă este important să intri pe ușa corectă. În ceea ce privește vânzările, mai eficiente decât prezentările sunt așa-numitele „trunk shows” – demonstrații închise ale colecțiilor, în cerc restrâns, direct către cumpărători. O astfel de experiență placută am avut la Paris.” Rochiile de mireasă și rochiile de seară sunt ceea ce știe și ce îi place cel mai mult lui Hudorojcov. E nevoie de o abordare specială pentru alegerea țesăturilor, muncă grea – drapaje, decupaj, broderii, dar și soluții neobișnuite. Moda pentru Evgheni înseamnă abilitatea de a fi creativ, de a se exprima, de a-și dezvolta propriul stil de design și, în același timp, de a ține pasul cu cerințele vremii și ale clienților. „La crearea ținutelor de seară respect o regulă strictă: nu există rochii identice. Pentru fiecare client, rochia este modificată cu cel puțin 40%.” Evgheni Hudorojcov își propune să învețe arta broderiei de mână la Paris, să locuiască și să muncească mereu în mișcare, prin toată lumea, și să se realizeze în creația sa. „Clientul meu este femeia care se iubește. Marea mea realizare este că am ajuns în acest punct și continui să muncesc. Idolii mei în lumea modei sunt Elie Saab, casa Chanel (pe timpul lui Coco Chanel), Schiaparelli, Valentino, Balenciaga – cei care creează. Totuși încerc să nu ma uit prea mult la alții, ca să nu mă pierd pe mine.” 10 lucruri pe care trebuie să le știi despre Evgheni Hudorojcov: 1. Și-a câștigat primii bani la vârsta de 14 ani, în calitate de consultant „Oriflame” 2. La 15 ani Evgheni a primit prima comandă: a creat costume pentru un spectacol școlar 3. Printre preferințele sale muzicale se numără Madonna, jazzul și muzica clasică 4. Marca „EHO” a participat la 15 prezentări în toată lumea 5. Echipa lui Hudorojcov este formată din 7 persoane 6. Evgheni își prezintă colecțiile de 2 ori pe an, la show-urile „Din Inimă”, dar participă și la prezentări speciale cu rochii de mireasă 7. Coaserea unei rochii durează, de regulă, 2 săptămâni 8. O rochie „EHO by Evgheni Hudorojcov” costă între 250 și 3000 de euro 9. Dintre designerii locali Evgheni le menționeză pe Katya GRI, Julia Allert, Valentina Vidrașcu și Ludmila Storojuc 10. În curând, în centrul comercial „Unic” va fi pusă în vânzare o linie separată pret-a-porter „EHO” Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa: Locals.md"
1,http://nataalbot.md/2016/09/09/chiar-si-armani-isi-cos-costumele-la-ionel/,"Legendara fabrică „Ionel” din Chișinău a fost fondată imediat după război II mondial, în 1945. Pe atunci activitatea principală a întreprinderii numită „Fabrica de confecții nr. 1” era coaserea jachetelor matlasate de bumbac, iar acum cartea de vizită a companiei „Ionel” sunt costumele elegante bărbătești. În cadrul proiectului „Oameni Din Inimă” am ajuns la fabrică pentru a o cunoaște pe cea care reușește să conducă cea mai longevivă și mai mare întreprindere din industria ușoară a Moldovei – directoarea Tamara Luchian, care lucrează aici de 44 de ani. S-a născut într-o familie de colhoznici, în satul Șeptelici din raionul Soroca, unde și-a petrecut copilăria și a absolvit școala medie. „Sunt fericită că m-am născut în nordul Moldovei, unde livezile și grădinile sunt întotdeauna bine îngrijite – regiunea noastră educă oameni harnici și gospodari.” Deoarece nu a fost admisă din prima încercare la Universitatea Tehnică din Chișinău, specialitatea Economia Muncii, Tamara a mers să lucreze la fabrică. Astfel, în septembrie 1972, la doar 17 ani, ea a început să muncească la „Ionel” în calitate de croitoreasă simplă. „În visurile mele mă vedeam economist și, după ce am muncit timp de doi ani, am încercat din nou la aceeași specialitate. Dar s-a întâmplat că decanatul a venit cu o altă propunere: un loc la specialitatea de tehnolog în producția de îmbrăcăminte, la Kiev. M-am dus, iar cinci ani mai târziu eram inginer certificat, absolventă a Universității din Kiev.” După absolvirea cu succes a facultății, Tamara a revenit la Chișinău, iar în anii ’80 a început să lucreze „Zorile”, pe post de tehnolog al secției nr. 8. Peste 2 ani i s-a propus să se implice în munca socială și a devenit vicepreședinte al comitetului sindical. Mai târziu a deținut postul de director adjunct pentru personal și probleme sociale, după care a devenit președintele sindicatului. „Din timpurile sovietice fabrica „Ionel” producea un sortiment larg de articole dedicate bărbaților – costume, costume pentru băieți, paltoane, pantaloni, pălării și salopete. În anii ’87-88 (în perioada sovietică făceam parte din fabrica de confecții de la Moscova „Bolșevicika”) a fost luată decizia de a reutila întreprinderea. Am primit utilaje italiene, pentru care plăteam prin costume cusute de noi. Astfel în anul 1988 au fost exportate în Italia primele costume produse în Moldova. Cei 3500 de angajați ai fabricii îmbrăcau cu costume nu doar țările din cadrul Uniunii Sovietice, ci și țări din afara comunității.” La începutul anilor ’90 s-a prăbușit Uniunea Sovietică. În anul de criză 1994 doamnei Tamara i s-a propus să preia postul de director adjunct pentru afaceri comerciale, post în care Tamara s-a aflat în următorii 15 ani. „În anul 1999 întreprinderea de stat „Ionel” a devenit în cele din urmă proprietate privată, societate pe acțiuni. La începutul anului 2002 am cumpărat fabrica de la stat și astăzi „Ionel” are 10972 de acționari. Și până în prezent nu există nicio persoană care ar deține un pachet de acțiuni mai mare de 4%.” De la începutul anilor 2000 fabrica colaborează în mod activ cu Europa, 80% din producție este exportată: aproximativ 35% – în Franța, 25% – în Italia, 20% – în Germania. Circa 20% din produse sunt consumate de piața internă. „Pe 9 martie 2009 mi s-a propus să preiau funcția de director al fabricii. Mi-a fost dificil să accept: fabrica avea un credit bancar în sumă de 6 milioane de lei, 1400 de angajați, iar secțiile funcționau într-într-o singură tură. Am știut că nu-mi pot asuma o asemenea responsabilitate.” Tamara nu a acceptat imediat, iar după perioada de probă, peste trei luni, a fost numită în funcția de director al SA „Ionel”. Începând cu anul 2009 fabrica nu a avut nicio zi de inactivitate. „Grație planurilor și activităților pe care le-am efectuat, precum și colaborării cu DIN INIMĂ, am atins un alt nivel, am diversificat gama de produse și am sporit calitatea, au apărut elemente noi în procesare, am semnat contracte cu italienii pentru achiziționarea de materii prime. În 2010 proiectul DIN INIMĂ ne-a ajutat la crearea unui brand nou, „Giovanni Primo”. Noua marcă s-a bucurat de succes, astfel că în anul 2011, cu ajutorul DIN INIMĂ a apărut și linia pentru femei „Prima Bella”. Cooperarea cu DIN INIMĂ ne permite să lucrăm mai consecvent, participăm la expoziții, de unde revenim cu contacte noi și chiar contracte.” Cerințele clientului străin sunt tot mai exigente, iar pentru a le satisface, este nevoie de investiții. În 2011 „Ionel” a cumpărat echipamente ultramoderne și calitatea produselor este acum diferită. Au reușit să achite creditul cu un an și jumătate înainte de termen. Din 2014 încoace întreprinderea „Ionel” funcționează fără împrumuturi, în timp ce efectuează în mod constant reînnoirea utilajelor de cusut. „Din toți cei 44 de ani ai activității mele, anul 2016 este cel mai dificil, iar problema numărul unu pentru noi este personalul, lipsa forței de muncă. Astăzi vârsta medie a muncitorilor fabricii este de 42 de ani, cu o experiență de peste 10 ani. Nu există în țara nostră pârghii care ar putea opri exodul populației tinere. Nu există nici programe naționale de reținere a tinerilor, nici programe de locuințe accesibile. Dispunem de echipamente, sedii, tehnologii, contracte, dar nu există oameni care să lucreze.” „Ionel” coase haine pentru branduri renumite în toată lumea: „Giorgio Armani”, „Gerry Weber”, „Celio Patrizia Pepe”, „Luisa Spagnoli”, „Mauro Grifoni”. „În 2014 a venit într-o călătorie de afaceri Valentin Yudashkin, care a fost șocat să afle pentru ce nivel de branduri coasem noi costume.” Cu toate acestea, principalul obiectiv al fabricii „Ionel” rămâne dezvoltarea propriilor branduri și vinderea produselor de marcă proprie. „Motto-ul meu este: fă tot ceea ce depinde de tine. Solicit disciplină și ordine, iar eu însămi mereu duc toate cele începute la bun sfârșit. Munca îmi ocupă cea mai mare parte a timpului meu, dar în viață există loc și pentru împlinire personală. Fericirea mea sunt cei doi fii și nepoții mei. Mă bucură foarte mult faptul că ei sunt responsabili și realizați.” 10 lucruri despre Tamara Luchian și fabrica „Ionel” Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Sursa: Locals.md Autor: Anya Glazkina"
1,https://nataalbot.md/2016/09/27/frumusel-gustoseltulburel-cum-petreci-ziua-vinului-la-asconi-winery/,"Ziua Națională a Vinului în Moldova, cu fiecare an, devine un eveniment din ce în ce mai interesant și mai bine organizat. Din anul trecut, sărbătoarea nu se mai organizează doar în PMAN. Fiecare vinărie încearcă să ademenească vizitatorii cu diverse oferte, program special și promoții. Din fericire, oamenii sunt tot mai dispuși să iasă din Chișinău ca să descopere țara, să meargă pe la vinării, să susțină producătorii autohtoni. Iar vinăriile se simt tot mai amenințate de concurență, ceea ce le face să depună tot mai mult efort pentru a-și mulțumi clienții. Mai pe scurt, suntem pe calea cea bună de descoperire, valorificare a resurselor locale și de creștere a calității serviciilor. Grație proiectului #EuVindinMoldova , am mers și eu vara aceasta,prima dată, la Vinăria Asconi. Știam de ei doar din auzite. Vinurile Asconi nu le veți găsi în supermarket, doar prin vinoteci și restaurante, dacă au patroni elevați, care cunosc aceste vinuri și le comandă. E aproape de Chișinău (doar 18 km de la Aeroport), ușor de găsit (sunt multe indicatoare pe traseu). Complexul tutistic este încă în proces de construcție și amenajare. În curând vor avea deschise pentru cazare case tradiționale, cu acoperiș din stuf. Chiar și fiind încă în construcție, restaurantul funcționează iar atmosfera de la Asconi îți amintește cât de frumos, simplu și cu gust trăiau buneii noștri. Au o sală de evenimente, unde mirii vin să își sărbătorească nunțile, iar părinții să își cinstească cumetrii. 1. La Asconi trebuie de mers pentru atmosfera de acolo. Sunt o serie de trăiri pentru care cuvintele sunt de prisos. Mergeți să aflați despre ce tac eu. 2. La Asconi te duci ca să te satur de tulburel și, totodată, să participi la înregistrarea unui record național de degustare a tulburelului. Băutura asta de fapt, ar trebuie să devină un brand național precum e izvarul sau țuica. Are o viață scurtă, dar e atât de veselă. 3. La Asconi te duci pentru că fac mâncare bună, foarte bună, adevărată, generoasă și gustoasă, fix ca la mama acasă. De Ziua Vinului au un meniu special, un combo din mai mule feluri de bucate + o sticlă de vin și toate astea la 300 lei/persoană. 4. La Asconi te duci pentru că vor avea artizani de la care ați putea cumpăra suvenire și obiecte pentru gospodărie. Vor avea olari cu ulcioare și căni de lut, vor avea meșteri care confencționează opinci, lemnari, pielari. Veți putea participa la un atelier de olărit. Iar dacă veți dori, un cuplu de danstori vă va aștepta la un atelier de dans tradițional, între 13 și 16.00 5. La Asconi trebuie de mers pentru că au program bun în ambele zile, cu muzică haiducească și cu artiști excelenți: Nicolae Glib, Ștefan Vodă, Adrian Ursu și Alex Calancea Band 6. Iar luni, după ce se termină toată nebunia asta, trebuie de mers la Asconi pentru că vor oferi zeamă gratis celor care vor veni între 16 și 18 la vinărie. Și pentru că luni e o zi grea, veniți să vă scoateți stresul cu o zemușoară cu tocmagi de casă, în liniștea satului Puhoi, unde veți auzi doar cum toarce gazda locului. Acum că v-am povesiti cum stau lucrurile, poftiți niște informații utilitare: 1. Ziua Vinului la Asconi se organizează timp de 2 zile, 1 & 2 octombrie 2. Preț bilet – 100 lei/pers/zi Biletul include 1 sticlă de vin Sauvignon Blanc cadou, excursie prin vinărie , degustare de 15 tipuri de vin, o cană de tulburel pentru a participa la record, concert live 3. T ransport gratuit celir care vor prezentara biletul cumpărat la standul Asconi din PMAN 4."
1,https://nataalbot.md/2016/09/20/euvindinmoldova-asconi/,"Vara asta am cutreierat Moldova în lung și în lat. Întâi cu 11 fotografi, ale căror roade, apropo, le veți vedea în curând, în cadrul unei expoziții organizate în Chișinău. Un alt motiv a fost să cunosc vinăriile noastre. Până nu demult cunoștințele mele despre vinurile moldovenești se limitau la câteva branduri binecunoscute. Numai datorită proiectului #EUVINDINMOLDOVA, am descoperit o nouă față a vinificației basarabene. Am mers împreună cu echipele de la și prin regiunile unde se cultivă viță de vie și vă spun cu toată sinceritatea, noi nu ne cunoaștem deloc țara și, de aceia, nici nu prea știm să ne-o iubim. Am vizitat 10 vinării și despre toate avem să vă povestim lucruri impresionante. Dar ele sunt mult mai multe, și ele se dezvoltă și așteaptă să le descoperiți, îndrăgiți și să povestiți și la alții. Am aflat că avem producătorii mari de vinuri, dar și mai mici, adevărați artizani, cu tipuri de vin care nici măcar nu ajung în magazinele noastre, ci pleacă direct la export în China, Japonia, Australia. Am mai cunoscut vinificatori reputați, ale căror servicii de consultanță sunt solicitate în străinătate. Am văzut cum unii producători de vin, în pofida dificultăților financiare întâmpinate pe piața locală, încearcă din răsputeri nu doar să mențină la suprafață afacerea, ci investesc ultimii bani în dezvoltarea turismului vitivinicol. Ei construiesc hoteluri, deschid restaurante pe lângă fabrici, dezvoltă complexe turistice. Azi vă invit la vinăria . Odată cu descoperirea vinurilor lor, datorită unei sticle de Icewine, oferită în dar de Adrian Ursu, când a fost iarna trecută la Montreal cu un concert, am avut marea plăcere să gust din bucatele restaurantului lor. Și, dacă îmi permiteți să pretind că sunt o bucățică de expert în domeniul culinar, vă spun cu toată certitudinea că în Moldova veți găsi poate doar câteva restaurante cu o gastronomie tradițională atât de bună. Gospodinele sunt chiar din s. Puhoi, rețetele sunt autentice, transmise de la mame la fiice. Atmosfera de la vinărie te face să vrei să mai revii, atât e de frumos, verde și cu gust amenajat totul. Iar dacă se face foarte cald afară, cei de la Asconi au un buton privat la cancelaria din nori și pot să facă așa ca să tragă și o ploaie pentru a vă răcori nițel. De Ziua Vinului, pe 1-2 Octombrie, veți putea să vă bucurați de o Moldovă autentică în curtea vinăriei. Mai multe detalii despre eveniment aflați chiar pe pagina Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2018/07/10/prima-dulceata-in-doi-timpi-si-trei-miscari/,"Pe mine, colaborarea cu Pomușoarele Moldovei, începută anul trecut, m-a făcut să redescopăr aromele și gusturile acestora. Zmeura, coacăza, murele, agrișul, afinele sau goji le consider acum o bogăție locală, pe care nu o conștietizăm și încă nu știm să o ambalăm drept o carte de vizită locală. Acum, când am ocazia să compar pomușoarele noastre cu cele de peste ocean, realizez că diferența este foarte mare între copt de soare și copt în camioane, crescut local sau importat, ieftine, multe și dulci sau scumpe, puține și fără gust. Un alt lucru minunat este că, în Moldova aproape fiecare om are acces la gustoșenii locale chiar în propria grădină, ceea ce în țări civilizate deja este un lux. În schimb, noi nu le avem proaspete și locale în sezonul rece. Și atunci salvarea noastră este congelarea pomușoarelor sau transformarea lor în dulcețuri. Recunosc, nu am avut până acum nici ocazie, nici dorință și nici nevoie să fac dulcețuri pe iarnă. Procesul prea anevoios și îndelungat mă făcea să mizez pe răbdarea mămicai și pe câteva borcane de dulceață puse de ea în valizele noastre. Așa că atunci, când Dr Oetker mi-au propus să exprimentez cu un produs de-al lor, folosit la prepararea dulcețurilor și care ar transforma fructele proaspete în dulceață în maxim 15 min, din curiozitate am zis să-l testez. Eram tare grăbită, aveam multe întâlniri în acea zi, dar maică-mea mi-a zis că e ultima zmeură din grădină și dacă vreu să fac ceva cu ea, acum e momentul, altfel o culege și dispare imediat, la câte guri sunt în casă. M-am trezit pe la 7.30, am adunat-o de prin ascunzișurile grădiniii noastre, cam 1 kg, și am adus-o în casă. Și acum, atenție! Urmează cel mai interesant. Am luat 2 linguri de zahăr (din cele 500 g cât se cuvine la 1 kg de pomușoare) și le-am amestecat cu un pachețel de Gelfix. Ce este Gelfix? O pectină naturală, extrasă din fructe, care odată amestecată cu pomușoarele, contribuie la transformarea lichidului din ele în jeleu și, respectiv, la prepararea rapidă a dulceții. Deci nu mai trebuie să o fierbeți mult timp, pentru a se evapora siropul din ea. În plus, probabil știți, la dulcețuri se pune mult zahăr, ca să contribuie la caramelizarea sucului din fructe. Or acest produs reduce și cantitatea de zahăr folosit. Odată presurat Gelfix și cele 2 linguri de zahăr peste zmeură, am amestecat bine și am așteptat exact până la primul clocot. Apoi, imediat am introdus restul zahărului, am amestecat bine și am așteptat primul clocot. După asta, exact 5 minute au trecut și gata! Eu știu că poate părea o șmecherie. Nici mie nu-im venea să cred. Am răsturnat dulceața în borcane, încă era puțin lichidă, și am lăsat-o pe noapte. Imediat a doua zi, la micul dejun am deschis un borcan de dulceață, pentru a-l degusta. Avea consistența unui confiture francez, avea culoarea aprinsă a zmeurii și gustul minunat. După 2 dejunuri consecutive am golit primul borcan. Restul le mai ținem, pentru că a fost ultima zmeură. Voi testa Gelfix cu următoarele pomușoare. Sunt curioasă cum ar ieși dulceață de agriș, pregătită la fel de rapid."
1,https://nataalbot.md/2018/09/04/dar-noi-moldovenii-cu-ce-ne-laudam/,"Italienii au prosciutto, mozzarela și limoncello, spaniolii au jamon, pimientos de Padrón și tapas, francezii au cașcavaluri, patiserie fină și vinuri, danezii au tartinele cu pâine de secară, iar olandezii au bere, cașcavaluri și hering. Și în cele mai multe cazuri, nimeni nicăieri nu mai poate numi și vinde o brânză drept mozzarella, o băutura tare drept cognac sau un spumant drept șampanie, dacă ele nu provin din regiunile unde sunt original produse. Iar asta pentru că aceste produse se bucură de un statut special, protejat prin lege. Ce avem noi, moldovenii? Dacă e să-l cităm pe președintele Timofti: ”asta nu s-a hotărât, fiindcă nu avem încă, ştiţi, nu ştiu ce nu avem, dar era bine să fie, vă spun sincer.” Da, era bine să fie. Pentru că vrem să ne cunoască lumea și să putem să le povestim străinilor când ne întreabă: ce aveți voi aici bun de văzut, gustat, cumpărat. Experiența pe care am acumulat-o în ultimii ani de lucru cu producătorii locali și studiile pe care le fac la Montreal în marketing și turism gastronomic, îmi dau curaj să fac o încercare de a crea o listă de specialități locale, care provenind dintr-o zonă anume, proaspete sau procesate într-un fel anume, cu respectarea condițiilor legii, ar putea deveni cărți de vizită ale țării, cu care să putem atrage turiștii și ne lăuda cu ele. Această listă ne-ar permite, cel puțin, să conștientizăm și să polemizăm. Așadar, noi, moldovenii, cu ce ne lăudăm? Azi voi încerca să fac mai multă lumină peste 3 noțuni care, dacă ar fi atribuite unor anumite produse locale, le-ar da un alt statut și le-ar transform în brand de țară. Ați auzit de produsele cu „Indicație Geografică” (IG), „Denumire de Origine” (DOP) sau „Specialitate tradițională garantată” (STG). Aceste titluri sunt atribuite de câtre AGEPI (Agenția de Stat pentru Protecția Proprietății Intelectuale a RM ) în baza unei proceduri și cu respectarea unor condiții speciale. „Indicație Geografică” (IGP) – se referă la produsele ale căror calitate sau reputație este legată de locul concret în care sunt produse, fie că sunt procesate sau preparate, chiar dacă ingredientele folosite nu provin neapărat din zona geografică respectivă. „Denumire de Origine” (DOP) – spre deosebire de prima categorie, presupune că metodele, cunoștintele și ingredientele trebuie să provină din aceeași regiune de unde vine și produsul final. „Specialitate tradițională garantată” (STG) – nu se referă la zona geografică, ci la tradiție și anume la produsele cu un caracter tradițional, în ce privește compoziția sau modalitățile de producție, fără legătură cu o zonă geografică anume. Cred că, dacă ar fi să adun un puzzle al specialităților locale, s-ar putea să descoperiți o chestie curioasă despre țara noastră. Moldova este la gust o țară dulce, aromată și îmbietătoare. Specificul nostru local este strâns legat de ceea ce crește pe pământurile noastre și ce se regăsește în cultura noastră culinară tradițională. Să începem! 1.Fructele proaspete : cireșele, piersicii, prunele, căpșunele, merele Știți voi oare că la Trușeni cresc cele mai mari livezi de cireși din țară, la Tudora oamenii se mândresc de zeci de ani cu piersicii lor, căpșunile de la Costești invadează piețile noastre în sezon, etc. Noi avem în țară o serie de fructe locale, care ar putea deveni un brand pentru anumite sate nde tradițional sunt cultivate, astfel crescând atractivitatea acestora și popularitatea lor. În jurul acestor fructe, legate geografic de anumite sate, autoritățile locale ar putea construi identitate turistică, indicatoare rutiere, instalații la intrare în sate, rute culinare, campanii de promovare a acestor sate și a produselor derivate dn aceste fructe. Cum sună ”Cireșele de Trușeni”, Tudora – capitala Piersicilor sau căpșunele de Costești. 2. Fructele uscate: mere, prune, pomușoare. Cred, totuși, că cel mai mare potențial îl au prunele uscate. Pentru că se cosumă în străinătate rar, mai mult ca un deconstipant, iar la noi ele au deja o identitate locală devenită tradiție: prune cu nuci în ciocolata (bune de făcut cadou), prune fierte în vin (ca cele preparate la Hanul lui Hanganu de la Lalova) sau servite cu frișcă și nuci în calitate de desert local. 3. Dulcețurile : de trandafir, de cireșe albe, de nuci, din coajă de harbuz Aceste tipuri de dulceațuri rar le mai găsești în alte părți. Sunt specifice zonei noastre și pot deveni un brand de țară, mai ales dacă în anumite regiuni cineva le-ar mai adăuga o stafidă precum condimente locale, mintă sau o metodă de preparare mai specială. La ora actuală, dulceața de trandafir de la Călărași se bucură deja de certificarea Indicație Geografică Protejată (IGP), oferită de AGEPI. 4. Pomușoarele Moldovei : mure, coacăza. zmeura, agrișul, aronia, goji Inspirată fiind de felul în care sunt promovate afinele la canadieni, vă pot spune cu certititudine, că și ale noastre pomușoare locale au toată puterea de a deveni un brand de țară. Inclusiv produsele derivate, precum gemuri, siropuri, amestecurile cu miere sau pastilele din pomușoare, atât de gustoase ale celor de la MoBerry . 5. Strugurii de masă: Cardinal, Moldova, Șasla, etc Atunci când le vine sezonul, aceștia devin desertul preferat la masă: o explozie de arome, culori și gusturi unice. În Moldova sunt cultivate foarte multe soiuri de struguri de masă. Iar aromele acestora sunt inconfundabile. De ce nu am începe să le creștem notorietatea? Doar chișmișul fără sâmburi toată lumea îl cunoaște. Dar Churchkhela georginenilor, făcută din must, nuci și făină, cine nu o cunoaște? Sunt covinsă că dulceața din struguri sau alte produse din struguri de masă ar putea, la fel, deveni reprezentative pentru Moldova, servite în restaurante la desert, delegațiilor oficiale sau vizitatorilor la Centrul Turistic din Chișinău. 6. Mierea: de tei, de salcâm, de flori Albinile nu doar în Moldova fac miere bună. Dar să transformăm mierea într-un produs național specific, cu care să ne lăudăm în fața străinilor, nimic nu ne împiedică. Mierea simplă sau cu diverse amestecuri, nuci, semințe, fructe uscate, ghimbir sau mintă, așa cum o fac cei de la Mănăstirea Zăbriceni, este un produs foarte ofertant pentru a fi transformată în rută culinară, excursii cognitive pentru copii sau festivaluri locale. 7. Plante aromate uscate: salcâm, trandafir, levantică, tei, leuștean, isop, busuioc Am mirosit levănțică și prin alte părți, și tei și salcăm mi s-a întâmplat să prind în floare prin alte țări. Și vă pot spune cu certitudine, că așa cum miroase teiul în Moldova nu miroase nicăieri, și salcâmul și levănțică. Ultima este cultivată în țara noastră de zeci de ani pentru extragerea uleiului. E un soi special, Augustifolia K90 (Chișinău 90 sau Chişiniovscaia 90) care conține o cantitate sporită de ulei și, deci este deosebit de aromată, chiar dacă mai mărunțică la floare. Mică, dar voinică, levănțica din Moldova. Plantele noastre aromate chiar sunt un puternic magnet de atenție pentru Moldova. Important e să știm cum să le branduim. Am putea împrumuta practici bune de la francezi, care fac asta de mulți ani. Apropo, călugării de la Mănăstirea din Zăbriceni au o linie denumită Bio Cămara și sunt de lăudat pentru gama de produse din plante aromate înregistrate deja la AGEPI cu Indicație Geografică Protejată (IGP). 8. Nucile: verzi, uscate, migdalele Știați că avem în Moldova o climă foarte potrivită pentru cultivarea nucilor? Și nu prea multe țări se pot lăuda cu asemenea plantații de nucari pe care le avem noi în țară. Tot la noi crește bine migdalul. E nevoie doar să conștientizăm această bogație și să începem să lucrăm asupra marketingului său. De ce nu am avea batoane energizante cu nuci și fructe uscate locale sau diverse paste din nuci pentru salate cu IGP? 9. Patiserie tradițională: plăcintele, cușma lui Guguță, turtele, cornulețele cu vișini, prăjițeii, nucile cu lapte condensat, babă neagră și albă La capitolul Specialități tradiționale putem înscrie o bună parte din dulciurile bunicilor noastre. Dacă francezii au croissant, baghetul și o sumedenie de alte bunătăți tradiționale, nemții au turta de ghimbir, noi de ce nu am putea face din cornulețele cu dulceață de trandafir de la Butuceni sau Plăcinta Miresei de la Crocmaz sau turtele de la nord ale bunicii mele, un produs național, recunoscut și prezentat pe plan internațional drept specialitate tradițională? 10. Pâinea festivă: colacul, pasca, cozonacul La acest capitol sunt multe de povestit. Avem o tradiție de pâine festivă foarte bogată, pentru diverse ocazii și ritualuri. Cei de la Văleni, de la Muzeul Pâinii, liber al putea patenta Pupăza, iar cei de la Malovata pot pretinde la exclusivitate asupra colacului de nuntă. Astfel încât toată țara să aibă cu ce se mândri, iar felul în care arată pâinea noastră festivă să devină ornament pentru decor de case, cărți poștale, căni și calendare. 11. Uleiurile: migdale, floarea soarelui nerafinat, rapiță Pe lângă nuci și semințe locale, care pot fi cartea noastră de vizită, avem și uleiuri bune. Adică uleiul de măsline poate fi mândria Grecilor și a Italienilor, iar al nostru, nerafinat de floarea soarelui , scos direct de la oloiniță nu ar putea? Voi ați mai mâncat undeva salată mai bună de roșii, castraveți și ceapă cu ulei de floarea soarelui nerafinat, ca cea de acasă, de la bunei? Avem mai mulți producători de uleiuri presate la rece, dar nu cred că cineva din ei a căutat să își inregistreze produsele la AGEPI. 12. Brânzeturile: vaci, oi, capră, urdă, caș, oi, brinza Nu putem concura cu francezii, și nici cu olandezii. Dar oricum avem cu ce! Brânza noastră de vaci adevărată, care se taie cu cuțitul, ați mai găsit-o pe undeva? Eu nu. Și nici cașul de oi, făcut primăvara, de Paști. Și nici chișleacul nostru. Important e să le protejăm, așa cum au făcut italienii cu mozzarella lor. La ora actuală avem Brânza de Popeasca înregistrată la AGEPI cu certificarea „Denumire de Origine Protejată” (DOP) 13. Murăturile: harbuz, mere, gutui, varza Despre murături să nu discutăm acum prea mult, că-mi lasă gura apă. Ați văzut ce ochi mari fac străinii când află că noi murăm harbuzul? Dar varza noastră hăcuită ce gust deosebit are, dacă se face după rețeta mamelor noastre? Așa cum nemții au făcut din varză murată un produs național, am putea și noi face din ale noastre murături o carte de vizită. De-ar prinde vreun producător local la curaj să înregistreze oficial cu tot cu rețetă harbuzul murat ca Specialitate Tradițională Garantată 14. Lichioruri măcerate: vișinata, socată, nucata, afinata, persicata, capșunată Nu că am fi primii sau unicii care facem lichioruri din fructe și pomușoare locale, dar de ce nu am face și noi din ale noastre un produs național de mândrit. Rețeta de vișinată de casă o am în cartea ”Moldova din bucătăria mamei mele”. V-o recomand! Cunosc oameni care fac nucată bună. La Tudora se face persicată excepțională. Doar că totul rămâne deocamdată la nivel de produs casnic, artizanal, în cantități mici, pentru consum propriu. 15. Vinuri din soiuri locale: Rară Neagră, Feteasca Neagră, Feteasca Regală, Feteasca Albă Și bineîneles, vinurile noastre din struguri autohtoni. Cred că într-o concurența internațională atât de mare în domeniul vinurilor, strugurii autohtoni ne pot oferi acea notă de unicitate atât de căutată de vinificatorii din toată lumea. În forma lor pură sau în coupage cu alte soiuri, strugurii autohtoni, care nu sunt atât de mulți și variați la noi precum sunt la italieni, de exemplu, reprezintă acel ”voi cu ce vă lăudați deosebit” pe plan internațional care trebuie valorificat neapărat. Oriunde am călătători, căutăm să gustăm neapărat ceea ce reprezintă un produs local și autentic. De ce? Pentru că aceste specialități îți dau cele mai multe emoții noi, te ajută să-ți formezi o impresie olfactivă despre locul vizitat și îți trezesc ulterior multe amintiri de neuitat. Tot aceste specialități contribuie la creșterea atractivității unei destinații turistice și o transformă în brand de țară. Dacă sunteți un producător local și acest articol v-a dat curaj să vă gândiți mai mult la calitatea și unicitatea produsele voastre, aici puteți găsi foarte multe infomații utile: . Iar aici puteți urmări istorii interesante, precum și articole despre diverse provocări și experiențe ale producătorilor noștri locali."
1,https://nataalbot.md/2018/09/13/noma-experience-cum-a-fost/,"Pentru cine nu cunoaște, Noma e un restaurant din Copenhaga, care -și trage numele de la 2 cuvinte: nordic și mad (mâncare din daneză). Timp de 4 ani Noma a fost declarat Cel Mai Bun Restaurant din Lume (dăm click dacă vrem mai multe detalii). Noma mai avea 2 stele Michelin la activ. Zic le avea, pentru că acum nu le mai are. Recent Noma și-a schimbat sediul, iar stelele Michelin sunt atribuite unui local de mâncare și în funcție de interiorul acestuia. Eu am ajuns aici deloc întâmplător. La Noma e imposibil să ajungi întâmplător. Rezervările se fac cu un an înainte și nu e neapărat să ai norocul de a prinde o masă liberă, chiar dacă depui efort în avans. Așa că mulțumesc lui Max Surdu și lui Corneliu Tiulenev pentru această oportunitate, care în realitate a fost cadoul pe care mi l-am dorit de ziua de naștere din acest an. Mi-am pus în gând să ajung la Noma, drept urmare a unei lucrări de curs, pe care a trebuit să o scriu în sesiunea de iarnă pe tema unui oraș, ales la discreția mea, care ar putea fi o capitală culinară. Am mers la bibliotecă, am citit mult și m-a inspirat orașul Copenhaga, precum și gastronomia nordică modernă. Odată descoperind această lume, cu toți actorii săi super talentați , am început să-i urmăresc pe , să citesc articole noi apărute, să urmăresc documentare despre ei. Apropo, Netflix are un super documentar despre Noma. Dacă vreți măcar puțin să pătrundeți în esența acestui loc, vedeți-l. Mai sus aveți trailerul. Ca să mă fac, din start, corect înțeleasă. Sunt genul de turist care evită pe cât se poate destinațiile aglomerate, prea comerciale sau lăudate de toți. Pe mine nu popularitatea Noma m-a adus la acest restaurant. Mai cu seamă, filosofia și valorile sale. Mă rodea o curiozitate nebună să văd cu ochii mei ceea ce m-a fascinat atât de mult în cercetarea mea: Danemarka (total necunoscută pentru mine din punct de vedere culinar ), Copenhaga (un oraș despre care auzisem doar prin prisma statuii Micii Sirene și a shoppingului bun), bucătarii șefi revoluționari, bucătăria nordică modernă și Noma, restarantul care nu și-a propus să hrănească bine oamenii, ci să le ofere o experiență culinară, o incursiune în terroirul danez autentic. A fost mâncarea gustoasă la Noma? Greu de spus asta despre toate cele 20 de feluri din care e compus meniul. A fost asta o experiență faină? Categoric Da! Merita de mers la Noma măcar și pentru felul în care ei te salută la venire. Afară te întâlnește Ali, timp de 15 ani spălător de vase Noma, care anul trecut a fost anunțat de Rene Redzepi (bucătarul șef) drept noul co-acționar al restaurantului. Da, e un fel de poveste a cenușăresei harnice, pentru care caretele nu vor mai deveni dovleci, iar căruțașii nu se vor mai transforma în șobolani. Acum Ali este un fel de carte de vizită a restaurantului Noma. El răspunde de întâlnirea musafirilor. Primul Wow! îl trăiești când se deschid ușile și vezi în fața ta vreo 30 de oameni în șorțuri, care nu fac altceva decât să te aștepte ca să-ți spună Welcome to Noma! și să aplaude. Îmi dau bine seama că pentru banii cu care își taxează Noma clienții, angajații ar putea și în cap să stea. Oricum, momentul întâlnirii te fascinează. Mai ales că nu te aștepți la el. Experiența la Noma durează 3 ore. Nu intri în restarant până nu vine timpul turei pentru care ai rezervat masa: fie la 5 PM fie la 8 PM. În meniu sunt incluse, precum am menționat, 20 de feluri, pe care nu tu le alegi, ci ei ți le aduc și ți le prezintă ca pe niște opere de artă. Meniul la Noma se schimbă în funcție de sezon. Vara aceasta a fost un meniu strict vegetarian. În toamnă intră meniul de vânat, adică vor avea multă carne locală sălbatică. Poți alege doar să mănânci sau și opțiunea de wine pairing, fie juice pairing. 2 persoane de la masa noastră au ales juice pairing. Și am avut ocazia să gust din aceste sucuri ale casei, fie din agriș, fie din mintă cu nu mai știu ce mure locale. În fine, ideea este că și băuturile casei sunt preparate după rețete proprii, din ingrediente daneze, de sezon, etc. Totul a început cu un Potato Magma – un ghiveci cu o tufă de cimbru proaspăt, cu un tub de bambus în el, prin care puteai trage…. ce credeți? Pireu de cartofi! Combinat cu aroma și cu gustul cimbrului, mușcat direct de pe tufă, îți dădea o combinație plăcută de arome și gusturi. Dar totuși, a fost un pireu de cartofi, călduț, mai lichid și…. cam atât. Aici a contat felul în care a fost servit și nu senzațiile gustative. A urmat Sea buckthorn and blackcurrant butterfly – o chestie obținută din pastă de cătină și coacăză, care a primit forma unor fluturi. A fost gustos, dar mai ales arăta tare bine. Am continuat cu niște murături, Seasonal pickles, deloc deosebite. Numai pentru mugurele de brad însiropat, pe care-l vedeți în partea de sus a farfuriei, a meritat de gustat acest fel de mâncare. Era să remarcăm mai târziu că din 20 de feluri, 4 sau 5 aveau aroma de trandafir, fie sub formă de petale, fie sub formă de pudră, fe sub formă de extract. Ceea ce noi am considerat de comun acord drept puțină lipsă de creativitate. Sau poate autorul spectacolului anume asta a avut în vedere – o vară cu gust de trandafir. Reiterez, filosofia Noma este să valorifice ingrediente strict locale și de sezon, proaspete, murate, fermentate, uscate, etc Barbecued onion La felul acesta de bucate am început deja să ne amuzăm. Mai ales când chelnerii ne-au avertizat să nu mâncăm coaja carbonizată. Era o ceapă întreagă, coaptă pe cărbune, care avea doar o parte foarte mică comestibilă în interior. Și cam atât. Ceapa coaptă pe cărbuni nu e rea la gust, dar nu e ceva excepțional. Cucumber skin and parsley La prima vedere niște sarmale, numai că în loc de frunze de viță de viede la noi, ei au folosit pielea de castravete fermentată. Ce avea pe interior sarmaua? Nu mai știu, dar țin minte că era gustos, având în vedere tot ce venise până la asta. Vezi cât de ușor se uită lucrurile bune și cât de bine se țin minte cele nu prea bune. Think of it! Și lui Max Surdu, prietenul nostru bucătar de la Copenhaga, i-au plăcut aceste sarmale. În general, e foarte interesant să mergi cu un artist la o piesă de teatru pusă de alt artist. Max mai mereu ne-a descifrat ceea ce aveam în farfurie. Și drept rezultat ne-a invitat la el în restaurantul Aamans din Copenhaga. Dar despre asta în următorul articol. Quail eggs and hip berry chorizo De aici așteptarea bucatelor deveni tot mai interesantă. Ouă de prepeliță cu felii de pseudo salam, făcut din pastă de măcieș. O combinație destul de plăcută la gust. Sper că ați remarcat mărimea porțiilor per persoană și, respectiv, de ce 20 de feluri într-o experiență culinară nu e deloc mult. Preserved morels from spring Au urmat 2 zbârciogi, cu o textură mai puțin interesantă la gust decât sosul în care au venit. Acesta avea o aromă atât de plăcută de pădure, frunze umede, toamnă bine mirositoare, direct în farfurie. Marigold flower with awhisly egg-nog Gălbenele prăjite ați mâncat? Nici eu, până a merge la Noma. Le-au servit cu un sos de gălbenuș cu wisky. Fără sos erau mai bune. Adică pe cât de bune pot fi gălbenelele prăjite. Curioasă chestie. Berries and grilled cucumber O salată din ridichi, căpșuni marinate, mure nordice, cu un plating destul de simpatic, dar absolut comună la gust. Eu mai bună o fac acasă. Umami flatbread Arăta foarte bine, nu-i așa? Era o felie de pita cu o grămada de flori și frunze. Dar senzația gustativă nu prea te încânta. Fie îi lipsea un sos, fie ceva uns pe pita. E bine măcar, că ce mâncam părea să fie bun pentru sănătate. La felul acesta de bucate lui Andrei i-a crăpat răbdarea și m-a întrebat unde mergem după asta să mâncăm. Caramelized milk and cheese Ștu că nu arată bine în poză, dar a fost cea mai gustoasă pentru mine mâncare. O combinație de două felii de cașcaval unite între ele, cu ceva cald și cremos în interior, servită cu un bulion de ciuperci. A fost atât de gustos, încât nici nu știu cum să descriu ca să salvez nițel impresia pe care o lasă aspectul. Wax broth with pollen După Umami bread, asta a fost încă o chestie ciudată și deloc gustoasă. Un amestec de flori și polen într-un suc acid, aranjate foarte frumos într-o cupă de ceară de albini. Poate după cașcavăluțul cald, această rețetă avea rolul unui duș rece. Dar pe mine mâncarea asta m-a lăsat rece. Pumpkin seed curd and grilled roses “Brânză” din semințe de dovleac, cu petale de trandafir fripte, amintea foarte mult textura de pannacotta, iar acea cremă maronie părea să fie un fel de ciocolată. Și iar aromă de trandafir. Dar foarte finuț și plăcut la gust. Am fost anunțați că urmează mâncarea de bază și evident ne-am înviorat. Shawarma of celeriac and truffle Credeți că li s-a făcut milă de băieții noștri și le-au adus carne? E o shaorma din țelină și e prima rețetă cu țelină din viața mea care avea un gust extraordinar de bun. Chiar șii în farfurie arăta ca o bucată de steak. La gust însă m-a făcut să mă uit cu mai multă speranță la eventuala mea convertire în vegetariană convinsă. Am văzut ce minune poate face un sos bun și corect preparta pentru o rădăcină de țelină. Sourdough Cu o pâine bună niciodată nu strici o mâncare, dar ce-a căutat această pâine de casă în experiența rafinată de la Noma, eu așa și nu am înțeles. Pâinea și untul, servite la un moment dat, îți dădeau senzația că gazdele iau toate măsurile să nu pleci flâmând de la ele, după toată bogăția de frunze, flori și iarbă cu care atâta s-au străduit să te impresioneze. Adevărul este că danezii sunt mari mâncători de pâine. Pâinea lor este foarte bună, pe maia, din făină de secară, din făină integrală și mai deloc din făină albă. Presupun că Rene Redzepi cu echipa au încercat să aducă un tribut tradiției daneze de a mânca la fiecare masă pâine cu unt. Dar eu nu am fost în stare să apreciez gestul anume în cadrul acestei experiențe gastronomice. Berry and cream Încă un fel de bucate care mi s-a părut curios la gust. Niște ravioli din pastă de pomușoare acrișoare, scăldate într-o cremă cu un gust neutru, dar care, în combinație cu aceste ravioli, reducea aciditatea și dădea un rezultat plăcut pe limbă. Ochioasă imaginea din farfurie, nu-i așa? Cu greu am îndrăznit să o stric. Mold pancake Deserturile de la Noma sunt de aplaudat. Aici am avut un fel de taco-blinică, făcută din mucegai de semințe de dovleac, în interior având un sos maro acrișor și ceva care amintea a înghețată. Mi-a amintit la gust de înghețata ascunsă între două felii de biscuiți. Numai că aici nu era gram de grăsime animalieră și nici făină de grâu. Bunișor. Rose scented terracotta Punctul pe I l-a pus ghiveciul comestibil din ciocolată, cu un fel de măcriș, crescând din el și care pe interior avea o cremă cu aromă de trandafir. Desertul a fost servit cu câteva cireșe. Completarea mi s-a părut amuzantă. Pentru că aici cireșilor li s-a dat un loc de onoare. Danezii să se laude cu cireșe, pe când noi în Moldova le mâncăm ca pe răsărită? Iată cum schimbă clima statutul unei cireșe! La Noma am avut parte de un service impecabil, cu un chelner-șef pe masa noastră și mai mulți chelneri care se schimbau la fiecare 2-3 bucate. Vinurile erau prezentate detaliat și destul de profesionist, sucurile tot. După desert ni s-a dat de înțeles că e timpul să ne cărăm, pentru că venea următoarea tură de clienți. Și ni s-a propus, fie să luăm câte un cocktail în salon, fie să ni se facă o excursie prin bucătărie. Am votat unanim să cunoaștem intestinele Noma. Am văzut o armată de vreo 70 de oameni. Mulți dintre ei fac aici voluntariat, ca să aibă cu ce-și îngrășa meniul. Rene Redzepi nu era pe acolo. L-am remarcat apoi afară, cu un grup de oameni, în sera în care Noma își cultivă ingredientele. Iar afară am văzut această ladă de roșii și îndată mi s-a făcut poftă de o salată cu roșii, castraveți și brânză de oi. Țăranca din mine nu se lăsa adormită de floricele. Între timp, în bucătărie munca fierbea. Unii munceau delicat cu penseta ca să aranjeze o nouă porție de petale și flori peste bucate. Alții tocau cu nemiluita niște veverițe, pentru a le pune la fermentat pentru meniul din toamnă. Am văzut biblioteca de cărți culinare de la Noma. Este impresionantă! Staff-ul este impecabil antrenat. Decorul minimalist, danez: beton, lemn, metal, geamurile mari, fără muzică în boxe. Nimic în plus, care să te sustragă de la experiența culinară. Cum ne-am simțit noi la Noma? Max, care a lucrat cândva la Noma, a venit din curiozitate profesională. Cu Max am stat față-n față la masă și a fost interesant să-i aud comentariile la mâncare. Niciunul lipsit de respect, dimpotrivă comentarii pofesioniste de expert. Corneliu Tiulenev, un sommelier de la Copenhaga, și-a comandat la meniu și wine pairing, ca să testeze vinurile. N-aș spune că a fost foarte entuziasmat, dar am povestit toată seara cu el despre această experiență. Oare nu pentru asta sunt experiențele? Elena, nevasta lui Corneliu care este și vegană, a fost bucuroasă de bucatele cu verdeață multă pe ele. Oxana, nevasta lui Max și-au comandat juice pairing. Cu ocazia asta am gustat și eu din ele. Andrei căuta o bucățică de cărniță după cină și părea să fie destul de indignat de acest bubble de marketing creat în jurul restaurantului Noma. Eu am fost la Noma pentru că fac studii în marketing și turism culinar. Hai să zicem că am fost din interes profesional. Îl urmăresc cu plăcere și îl admir pe bucătarul șef al restauarntului, un imigrant din Macedonia care pe bune scrie acum istoria gastronomiei nordice moderne și a devenit, între timp, un fel de erou național al Danemarcei, valorficând în bucătărie scoarța de mesteacăn, furnicile, lichenele, fermentarea, etc. Pentru mine el este o mare sursă de inspirație și un storyteller cum rar întâlnești. Iar talentul lui de a povesti despre ceea ce face zilnic, despre experimente culinare, viziunea sa asupra viitorului mâncării și felului în care aceasta trebuie tratată ca să ne fie hrană și nu otravă, m-au molipsit de dorință de a vedea în realitate ceea ce vedeam doar pe Instagram. Noma și Redzepi au făcut pentru Danemarka, ceea ce fac, de obicei, Ministerele de Turism, Afaceri Externe sau Economie într-o țară. Turismul orașului Copenhaga este în floare. Iar unul dintre cei cărora se datorează acest lucru este și Rene Redzepi cu Noma. Așa că tot ce-am gustat, plăcut sau urât în această experiență mi-a lăsat amintiri și concluzii folositoare. Într-o zi, poate, voi reuși să le implementez în realizarea visului meu."
1,https://nataalbot.md/2018/07/30/melci-trufe-jeleu-de-vin-cina-in-patru-maini-la-castel-mimi/,"Azi am pentru voi un articol, după care sper să vă pasionez de căutarea experiențelor culinare. De ce? Pentru că, în afară de călătorii prin lume, niciun cadou nu mi se pare suficient de memorabil. Iar când nu poți, nu ai timp, nu ai suficienți bani pentru a călători și a descoperi locuri noi, doar o experiență culinară poate fi o alternativă onorabilă. Ideal este să le poți combina. Dar uite că, rămânând pe aproape de Chișinău, poți trăi emoții de călător gourmand. Faceți cunoștință, Corneliu Tiulenev, somelier de profesie, locuiește la Copenhaga, cu școala făcută la Alma, în Italia. Nu știți ce e Alma? Dați un Google Search și imediat vă veți uita cu alți ochi la acest bărbos simpatic. Corneliu, împreună cu Max Surdu, bucătar-chef la restaurantul Aamans din Copenhaga, au tras o fugă până acasă ca să organizeze la Castel Mimi o serie de expriențe culinare. Este un eveniment susținut de Diaspora Engagement Hub, iar eu am fost printre norocoșii care s-a aflat în sală și vă voi povesti despre cum a fost. Ouă de prepeliță cu suc de agriș Care este diferența dintre o cină simplă și o experiență culinară? În primul rând, bucătarul-chef e cel care alege bucatele pe care le vei mânca. Ele nu fac parte din meniul de rutină, dimpotrivă fac parte dintr-un concept creativ inventat de bucătar, care se manifestă în această experiență drept un arhitect al gustului. Iar somelier-ul, caută cea mai potrivită băutură pentru a stropi papilele gustative, puse la plăcută încercare. DK:Tartar din sea bass cu stridii, sos de hrean, ridiche și mărar Experiențele culinare spun o poveste. Cea de la Castel Mimi a fost despre cum, prin gastronomie pot prieteni două culturi culinare : cea daneză și cea basarabeană. În meniu au fost 10 feluri de bucate, alternându-se cele daneze, din ingrediente aduse de băieți din Copenhaga, și cea tradițională locală, cu anumite inovații introduse de Max Surdu. Fiecare fel a fost împerecheat, după gustul lui Corneliu, cu un vin de la Mimi. Felul în care vedeți pozele aranjate în acest articol este un top al bucatelor, după cum mi-au căzut ele tronc la inimă. Acestea au fost servite în altă ordine decât le vedeți voi. Eu însă, le pun aici în ordinea după care ele m-au impresionat. Pentru început au fost ouă de prepeliță, cu fulgi de trufe proaspete, servite cu suc proaspăt de agriș. A fost, cu siguranță un start surprinzător. DK: Gogoașă cu icre de pescar și smântână, somon Islandic afumat cu pâine de secară, chips de pui cu mayo afumat și praf de hiribi Ceea ce mi-a rămas în memorie de pe acest platou de gustări daneze a fost tartina de pâine de secară cu somon afumat, sub care era un strat subțire de un sos, presupun aioli, ceapă și căpșuni marinate.Toate combinate pe limbă au dat un rezultat greu de uitat. Și chipsul de pui mi s-a părut delicios, cu praf de hribi a fost o asociere foarte bună. MD: Melci din Peresecină cu unt aromat Melcii de Perescina mi-au oferit, în primul rând, o satisfacție estetică numai de la felul în care au fost aranjați în bol, cu acea crenguță de viță de vie. Spuneți și voi, nu e o mică operă de artă? În combinație cu Pinos Gris de la Mimi, sosul acrișor și aromat, în care au fost gătiți melcii, a fost din nou un Wow! plăcut. N-ați știut că în Moldova sunt cultivați melci? Acum veți ști! Unt și pâine de casă, cu maia Într-o pauză între bucate, Corneliu, care toată seara mișuna prin sală ca să monitorizeze musafirii și chelnerii, ne-a adus unt de casă și pâine proaspătă, din făină daneză, cu maia, coaptă la restaurantul castelului. Este uimitor totuși, cât de delicioase pot fi lucrurile simple, dacă-s făcute acasă, din ingrediente calitative. MD: Friptură de iepure în chiflă de pâine cu cărbune Un alt fel de bucate, care mi-a plăcut mult a fost această friptură de iepure, servită într-o chiflă neagră, crocantă. Combinația de smântânos, aroma fripturii de iepure și crocantul chiflei, pe bază de cărbune, a fost iarăși ceva nemaipomenit. Sper că apreciați și platingul. Deși porțiile erau deloc mari, pe la felul numărul 7 devenise deja greu de respirat la masă. Dar deserturile promise în meniu sunaa prea ademenitor, ca să mă las bătută. DK: Piersici cu zmeură și prăjitură de alune Ambele deserturi au meritat așteptarea până aproape de miezul nopții. Și cel de mai sus, din piesici și zmeură, cu un mousse fin din alune de pădure, și cel cu înghețată din vin Cabernet Sauvignon, pară și jeleu din vin – toate au fost orgasmice. Pe cât de greu era să mai bag ceva în mine, pe atât de bine înțelegeam că așa o seară nu degrabă se va repeta. MD: Înghețată din Cabernet Sauvignon cu pară și jeleu din vin Urmează bucatele mai puțin preferate de mine și voi explica de ce. Celebrul pateu de la Mimi a ajuns aici, pentru că nu-s o mare mâncătoare de carne. Dar vreau să subliniez că acele retușări introduse de Max în rețeta tradițională a restaurantului ”Bufnița Albă”, i-au făcut doar bine. Așa dar, pateul mai avea în el ceapă marinată, tocată marunt, alune de pădure, gem de caise, făcut în casă. Iar stafida rețetei a fost acea crenguță de cimbru proaspăt, din grădina castelului, care a fost aprinsă pentru câteva secunde, pentru a elibera o aromă potrivită cu gustul pateului. Am crezut că încă un pic și mă pomenesc în jurul unui rug, în pădure, la vânătoare de iepuri. MD: Pateu de casă cu gem de caise și alune de pădure Felul de bucate de mai jos, mi s-a părut o combinație perfectă de gusturi pentru un mic dejun. Ceapa pitică, marinată, a fost la locul ei, sosul cremos, oul poșat. Dar floarea de dovleac avea o crusta de aluat cam groasă și dură, iar acel pecorino de 24 luni, ras de-asupra, pentru mine a fost prea sărăt. Ce-i drept, Pinot Noir de la Mimi, ales pentru acest fel de bucate, a fost un bun anihilator de sare. DK: Ou poșat cu dovlecei, kale, sos holladaise de hasmațuchi și pecorino de 24 luni Precum am menționat, nu mă dau în vânt după carne, dar mereu, când am ocazia, gust de toate. Prepelița cu hribi m-a lăsat mai rece, deși combinația cu trufe proaspete, rase de-asupra, am apreciat-o. Cred că hribii la gătit și-au pierdut aroma de pădure sau sosul în care au fost serviți avea un gust prea intens și a înghițit aroma lor. DK: Piept de prepeliță cu hribi și trufe Seara a ieșit miunată, pentru că, dincolo de un meniu rafinat, au fost alese vinuri pe potrivă, muzica îți dădea senzația că te afli în filmul The Great Gastby, chelnerii lucrau impecabil, Corneliu era mereu în vizor și se apropia din când în când să povestească ce se întâmplă, iar Max a avut câteva apariții în sală, ba să radă o trufă, ba să facă o poză. Cu ocazia asta i-am prins pe ambii că să le exprim admirația pentru această experiență, care a fost mai mult decât o cină bună. În câteva săptămâni îi voi vizita la Copenhaga și voi merge chiar în restarantul în care Max muncește zi de zi. Să vedem cât de stăpâni ei sunt acolo pe situație. Eu cred că o astfel de revenire a profesioniștilor noștri acasă este la fel necesară ca și proiectele în care diaspora se mobilizează să tragă lumină sau canalizare în sate. Asemenea seri te fac cumva să te umpli de mândrie pentru talentele conaționalilor noștri, într-un domeniu care încă mult timp va rămâne unul prea sofisticat și îndepărtat de nevoile primare ale țării noastre. N-aș fi postat fotografia asta, pentru că-s mare și rotundă, dar e singura pe care o am cu gazda serii, Cristina Frolov, pe care vreau să o felicit pentru acest eveniment ca la carte. Un mulțumesc special Cristinei Perciuleac, pentru poze frumoase."
1,https://nataalbot.md/2018/10/23/max-surdu-bucatarul-care-te-indragosteste-de-copenhaga/,"Înainte să ajungem în Danemarca, eu știam doar că mâncarea tradițională a danezilor este (tartina pe pâine de secară), cartofii și carnea de porc (Danemarca este cel mai mare producător de carne de porc din Europa) Ce nu știam eu e că, dacă te duce capul, dintr-o tartină daneză poți face o operă de artă, iar din ingrediente locale nordice poți face magie în bucătărie. Și dacă ești moldovan, ambițios și plin de vise, te pricepi la gătit, într-un cuvânt ești talentat, atunci vei face așa ca, devenind bucătar șef al unui restaurant din Copenhaga, acesta să ajungă foarte popular și chiar să fie recomandat de ghidul Michelin. De Max Surdu am aflat de la un prieten. Apoi am avut ocazia să-l cunosc personal, în cadrul experienței culinare de la sfârșit de iulie – Așa s-a întâmplat că încă prin februarie a acestui an ne luasem cu Andrei bilete de zbor la Copenhaga, pentru a vizita Dar de unde aveam noi să știm că la Copenhaga ne aștepta mai mult decât Noma? Max Surdu este un simpatic, modest și foarte discret. Asta fiind cumva în contrast cu talentul său. În primul rând, talentul de a-și alege drumul spre vise. Fiind bucătar la Chișinău, a simțit la un moment dat că nu mai are ce învăța și unde crește. A decis că vrea să ajungă departe. ”După ce am terminat UTM, Tehnologia în Alimentația Publică, am început sa caut un local în care aș învăța ceva nou, pentru că experiență în bucătărie deja aveam, eu ajutându-mi părinții de la 14 ani în bucătăria localului pe care-l dețineau. ” Dar cum? S-a așezat într-o seară cu nevasta sa Oxana și a început să trimită CV-ri la cele mai nebănuite restaurante din lume. Peste ceva timp, în ianuarie 2011, absolut întâmplător, au dat în Spam de răspunsul venit de la restaurantul Nobu din Miami de unde afla că sunt interesați să-i facă viza de lucru și să înceapă ‘ASAP’ în calitate de chef de partie (bucătar de linie ar fi în română). In Mai 2011 a ajuns în SUA și de aici a început totul. Nobu a fost prima lui experiență profesională de nivel gourmand. Fără să stea prea mult pe gânduri, Max s-a mutat cu familia la Miami, unde a avut norocul să acumuleze experiență în ale pregătitului de sushi și bucate peruviene. În aceste imagini vedeți atmosfera de la prânz, într-o zi de aniversare a restaurantului Aamanns1921 din Copenhaga, în care muncește Max la ora actuală. Flori, tort din partea chefului și lume flămândă, venită să-și stingă pofta de ceva bun și rafinat. Și noi am venit la prânz pentru celebrele tartine daneze, reconceptualizate de Max. Ne-am minunat de gospodăria care are un asemenea șef în față. Tot felul de tării pe bază de ingrediente locale îți săreau în ochi din prima. Shnapsurile lui Max arătau prea ademenitor ca să nu ceri să guști din ele. Apoi ne-am înfruptat din tot ceea ce ne aduceau chelnerii. În continuarea povestirii despre parcursul său, Max mai spune că a muncit timp de un an și jumătate la Nobu în Miami, după asta a primit oferta în calitate de Sous Chef (ajutor de bucătar-chef) în restaurantul Umami, Copenhaga, un fel de Nobu danez. În 2 ani a devenit head chef la Umami. Lucrând acolo nu a încetat o secundă să caute oportunități ca să crească profesional și, în loc de vacanțe, făcea stagii la cele mai bune restaurante din lume. Revenind la ce vedeți în poze, ați mai îndrăzi să spuneți despre ele că ar fi niște tartine clasice? Sunt operele lui Max. Au contraste de gusturi, au textură vaiată, au arhitectură, arată apetisant, au tot ce îți trebuie ca să te ademenească. Max își continuă povestea, ”în 2014 am lucrat la Kichisen***, apoi Kyoto(2 luni) și apoi în 2015 Narisawa** din orașul Tokyo. După ce am plecat de la Umami, am mai lucrat puțin și la Geranium – restaurantul cu 3 stele Michelin din Copenhaga, la AOC – cu 2 stele Michelin, și la Noma. Nu mi s-a dat deloc ușor să lucrez la restaurante de nivel Michelin, pentru că este o presiune enormă să lucrezi 6 zile la rind de la 8:00 până la 00:00. Trebuie să iubești foarte mult ceea ce faci ca să reziști.” Și pentru că nu a vrut să ne lase impresia că sunt singura specilitate a lui, peste 2 zile Max ne-a reinvitat la Aamanns1921, de data asta la cină. Noi, nu ne-am supărat deloc de invitație și am mers cu drag, mai ales că Max ne-a hrănit după propriul plac, fără niciun meniu în față. Cina a început cu știuleți de porumb tânăr, servit cu un sos untos și foarte rafinat. Cine-ar fi crezut că porumbul poate fi adus la un asemenea rang de gust rafinat. Max ar fi crezut și a și făcut! Ceea ce m-a dat jos au fost acesți ravioli cu sos bechamel, mânătărci și trufe rase. Și când te-ai uita, e o grămăjoară de ceva indescifrabil în farfurie. Dar exploadează pe limbă ca un vulcan de cremă caldă și untoasă, cu aromă de pădure și cu o consistență care se culca pe limba ca o plapumă moale pe lejancă la bunica. Asta a fost divin și memorabil. Un alt fel de bucate de la cină, care a fost tare pe gustul meu: un ceviche din scoici Saint Jaques cu stridii, scăldate într-un sos inventat de chef, care sper că din poză vă lasă gura apă și vă trimite pe Skyscanner să verificați cât face biletul de avion de la voi până în Copenhaga. Max spune că toată aceasta experiență acumulată peste ocean și în Europa, prin diverse restaurante, l-a ajutat să fie ales în 2017 în calitate de head chef la Aamanns1921, devenit, între timp, unul din cele mai populare restaurante în Copenhaga. Are doar 1 an și 11 luni de când lucrează cu ei, dar pasiunea pentru bucătărie fină și pentru punerea în valoare a calității fiecărui produs îl ajută să câstige în competiția dură între restaurantele din oraș. Cât așteptam următorul fel de bucate, ni s-a adus tradiționalul unt cu pâine, coaptă în casă, pe maia. Când sunt făcute din ingredientele calumea, eu încep să înțeleg această păguboasă tradiție daneză de a mânca la masă pâine cu unt. A venit rândul și pentru ceva carne. Aici Andrei a fost expertul. Și Andrei e destul de greu de cucerit, dacă ceva nu-i place. Dar eu am văzut pe fața lui doar satisfacție și uimire. Inclusiv acest tartat de mai jos a fost pentru el o bucurie gastronomică. Eu însă, nemâncătoare de carne, am fost înțeleasă de Max foarte bine, așa că mi s-a adus o clătită umplută cu carne de crab, care a fost atât de bună încât atunci când am ajuns la desert era cât pe ce să uit de poze. La desert am avut Peach Melba, o cremă de alune de pădure, care amintea a nutella, doar o versiune mai lejeră, foarte fină și mai sănătoasă, peste piersici confit, cu alune prăjite și niște bucăți de caramelă sărățică. Nu știu ce să mai adaug aici.O nebunie curată! Iar eu mi-am atins apogeul așteptărilor cu o înghețată de casă, din căpșuni, cu pomușoare și caramelă, pe un biscut umplut cu cremă. Max, îți mulumim până la cer și înapoi! Nu doar pentru că ne-ai hrănit ca pe niște boieri, ci pentru că ai trezit în noi așa un sentiment de mândrie pentru că te cunoaștem și ne-ai lăsat să intrăm puțin în lumea ta, atât de diferită de a noastră și atât de unică și specială. O lume despre care citești, vezi în filme sau urmărești pe Instagram, iar tu în ea trăiești pe bune. M-am bucurat să văd pe unul de-al nostru realizat printre străini, într-un domeniu în care rezistă doar dragonii și doar dacă-s foarte buni. Și da, noi neapărat vom mai reveni la Copenhaga, pentru că la voi se mănâncă foarte bine. Participă în diverse proiecte cu șefi mari, își crește numele, înepe să fie recunoscut pe local și se pregătește să scrie o carte de bucate. ”Acum, la 32 de ani, sunt foarte bucuros pentru tot ce am realizat, dar cel mai mult sunt fericit să am o familie frumoasă, să-mi petrec timpul liber cu soția și fiica noastră de doar 3,5 anișori. Totodată suntem în așteătarea unui nou bebe.” , încheie Max."
1,https://nataalbot.md/2019/06/03/la-cules-de-arome/,"RO: Ce știm noi și mai puțin străini despre noi e că în timpul verii Moldova devine o țară parfumată. Pe câmpiile sale și prin păduri cresc plante medicinale care, dacă le cunoști bine și știi să le utilizezi, te pot face să uiți de farmacii. Lucrul pe care eu nu l-am știut și l-am aflat, citind despre ierburi, este că cele uscate sunt mult mai utile decât cele proaspete. Motivul? Fiind abia rupte, ele conțin de 4 ori mai multă apă decât cele uscate. Restul sunt fitochimicale — niște substanțe active, datorită cărora culegem ierburi pentru sănătate. Deci plantele uscate au mai multă putere decât cele proaspete, iar când le adaugi în apă fierbinte, fitochimicalele se eliberează direct în ceai. ENG: Moldova is full of local fragrances. Many medicinal herbs grow on local plains and forests and if you know how to identify and use them then you may forget about going to the pharmacy for health problems. RO:Orice gospodărie trebuie să aibă un set minim de plante uscate: pentru digestie bună și ficat sănătos — busuiocul, coada şoricelului, echinaceea, salvia și sunătoarea; contra febrei — florile de soc, petalele de trandafir; contra răcelii — florile de tei, menta; pentru detoxificare — mușețelul, sunătoarea. In general, plantele medicinale se recolteaza pe timp uscat, dimineata, dupa ce roua s-a evaporat sau dupa-amiaza, pana la apusul soarelui. La recoltare contează 3 elemente: cunoașterea celor mai valoroase părți ale plantelor, ora recoltării și metoda de uscare. ENG: Did you know that dried herbs are better to use than fresh ones? Fresh herbs contain 4 times more water than those dried. The rest are phytochemicals – active substances with strong effects for our health. Dried herbs are more powerful. When added to boiling water, phytochemicals are released directly into the tea. RO: Recoltarea florilor de trandafir se face în primele ore ale dimineții, atunci când acestea se deschid. În perioada de vârf, de înflorire, culesul florilor poate continua până dupa-masă pentru ca toate florile care au ajuns la maturitate să fie culese. Culesul se face în saci de pânză și se transferă imediat în coșuri de răchită sau lăzi bine aerisite. După recoltare, florile trebuiesc prelucrate cât mai repede posibil pentru a preveni fermentarea lor. Florile stocate pentru mai mult de 12 ore își pierd jumătate din proprietăți. ENG: Everyone should have a minimum variety of dried herbs in their home: basil, yarrow, echinacea, sage and St. John’s wort – for good digestion and a healthy liver; elderflower and rose petals – for fever; linden flower and mint – for colds; chamomile and St. John’s wort – for detoxification. RO: Nu tăiați lavanda dimineața devreme, când este încă udă de la ploaie sau când este rouă, însa nici prea târziu când este soare intens și uleurile esențiale din lavandă se evaporă. Agățați buchetul de lavandă cu florile în jos și puneți-l într-un loc întunecat din casă, însa aveți grijă să fie bine aerisit, astfel încat sa nu mucegăiască. ENG: Don’t buy herbs if you don’t know where they came from. It is better to pick them by yourself from un-polluted places. And for a fun activity, take your children with you and explain them the miraculous effects and uses of different herbs Preferabil e să nu cumpărați ierburile dacă nu cunoașteți locurile din care provin. Mai bine mergeți voi într-o expediție după plante, acolo unde știți sigur că nu sunt poluate de trafic. Cel mai distractiv este să mergi după plante cu copiii. Ei sunt extrem de curioși, când descoperă natura și când ajung să învețe diferențele dintre plante și efectele lor miraculoase."
1,https://nataalbot.md/2019/07/31/top-vinarii-moldova/,"Hai să vizităm vinăriile Moldovei! Cu fiecare an numărul lor crește, iar condițiile în care sunt primiți turiștii devin din ce în ce mai bune. Am făcut o listă de recomandări pentru tine: vinării care te pot primi, hrăni și aghesmui. Degustează și povestește-le prietenilor unde ți-a plăcut mai mult. Iar data viitoare mergeți împreună la descoperit vinăriile noastre. ATU WINERY blv Dacia 58, Chisinau, Moldova +373 79900288 ATÚ este prima vinărie urbană, situată în Chișinău, destinată iubitorilor de vinuri artizanale, cu gusturi unice, în ediții limitate. Situată pe traseul spre aeroportul Chișinău, vinăria va surprinde prin amplasarea sa neordinară și prin abundența de culoare, datorită muralelor gigantice, apărute în urma găzduirii festivalului Urban Fest. CRICOVA Str. Petru Ungureanu 1, Cricova, Chișinău (+373) 22 604 027 Subteranele de la Cricova sunt recunoscute prin lege drept un obiect al patrimoniului cultural național și sunt una dintre principalele atracții turistice ale țării, vizitate în fiecare an de peste 50 000 de turiști străini. Orașul subteran poate fi vizitat în cadrul unui tur ghidat sau a unor evenimente precum Underland wine fest, Sparkling Party sau Must Fest. MILEȘTII MICI satul Mileștii Mici, raionul Ialoveni (+373) 22 382 336 Galeriile subterane de la Mileștii Mici au fost introduse în Cartea Recordurilor Guinness pentru măreția lor. 55 de km ale unei foste mine de piatră sunt folosiți pentru a păstra în ele 2 milioane de sticle de vinuri de la Mileștii Mici, astfel bătând recordurile și la categoria cea mai mare colecție de vinuri din lume. Galeriile Mileștii Mici sunt vizitate de 25 000 de turiști în fiecare an. PURCARI satul Purcari, raionul Ștefan Vodă (+373) 24 230 411 Situat în apropierea râului Nistru și a Mării Negre, Purcari constituie un ecosistem unic. Cele două lacuri de pe teritoriul moșiei, unde puteți să vă plimbați cu barca sau să pescuiți, creează o atmosferă relaxantă, iar podgoriile care înconjoară acest château, vă vor încânta privirea. La Purcari, marile vinuri se întâlnesc în mod firesc cu experiențe gastronomice savuroase. Bucatele a la carte vor fi apreciate chiar și de cei mai gurmanzi oaspeți. Vinuri vintage din 1948, colecția Reginei Elizabeta a II-a a Marii Britanii din 1987, cu etichete în limba engleză, sunt doar câteva dintre comorile beciurilor Purcari. ET CETERA satul Crocmaz, raionul Ștefan Vodă (+373) 79 44 50 10 Un loc minunat pentru a explora Moldova și, totodată, a te simți de parcă ai evadat din ea. Familia Luchianov a creat la Crocmaz o mică oază, cu tot ce poate fi mai frumos pe lume: priveliști ce-ți taie răsuflarea, podgorii de viță-de-vie, livadă de piersici, o vinărie mică și cochetă, un restaurant cu bucate savuroase. Iar la toate acestea s-a mai adăugat și un hotel frumos, o plantație de levănțică, o piscină și niște gazde minunate. Mâncarea de la Etcetera are un cusur. Mereu ți-e dor de ea. ”Plăcinta Miresei” este o sărbătoare pentru papile: frăgezimea foietajului pregătit de mama Nina (mama celor doi frați Luchianov, proprietari al vinăriei), umplutura de brânză de vaci sau cartofi cu ceapă și proporția ideală de umplutură versus cantitatea de aluat din plăcintă vor rămâne pe mult timp în memorie. Tot la Etcetera puteți cere un iepure cu cartofi la oală, pateu de ficat de iepure și diverse bucate din legume, crescute în grădina vinăriei. CASTEL MIMI str. Dacia, satul Bulboaca, Anenii Noi +373 62 001 893 Castelul este moștenirea lăsată Moldovei de către Constantin Mimi, ultimul guvernator al Basarabiei, un mare împătimit de vinuri. Restaurat după mai bine de un secol de aflare în paragină, edificiul reprezintă acum cea mai rafinată destinație a Moldovei, cu o vinărie care și-a păstrat istoria și tradițiile intacte. Aici puteți face un tur prin Castel, lua prânzul sau cina la restaurantul Bufnița Albă, petrece o zi la piscină sau rămâne pe noapte la hotelul vinăriei. Castelul Mimi, din satul Bulboaca, este acel „prea frumos pentru a fi adevărat” al Moldovei. ASCONI WINERY satul Puhoi, raionul Ialoveni (+373) 799 88 633 Este una dintre cele mai apropiate destinații oeno – culinare de Chișinău, care trebuie „vizitată neapărat”. Aici veți putea să vă alinați dorul de toate bucatele voastre preferate: salată de vânătă coaptă pe grătar, tocană de ardei copți, fasoliță și nemaipomenitele plăcinte – cu cartofi, varză și brânză. Tot aici puteți gusta adevărata zeamă de găină, cu tăieței de casă, leuștean, smântână și înăcrită cu borș de casă. Toate aceste delicii, stropite cu un Sol Negru Merlot, Cabernet Sauvignon sau Rosé, ar fi motivul pentru care merită să veniți aici într-o după-amiază de vineri și să nu mai plecați până duminică seara. Mai ales că aveți unde rămâne, într-o căsuță tradițională și ecologică, aflată chiar pe teritoriul vinăriei. VINĂRIA POIANA satul Ulmu, raionul Ialoveni (+373) 76711111 Dacă vreți pentru câteva ore să vă ascundeți de restul omenirii și să stați în fața unui peisaj dumnezeiesc, cu un pahar de vin bun, atunci vă recomandăm să fugiți în sânul Codrilor, la vinăria Poiana. În primul rând trebuie să știți că aici, vița-de-vie se cultivă ca pe timpuri – predominant cu îngrășăminte naturale, de aceea vinurile lor sunt atât de des premiate la concursurile internaționale! Până și strugurii sunt culeși manual, cu multă dragoste și grijă. Vinăria Poiana parcă-i ruptă din filme. Apropo, în podgoriile vinăriei Poiana a fost filmat legendarul film „O șatră urcă la cer”, în regia lui Emil Loteanu. CHATEAU VARTELY Str Eliberării 170/b, Orhei +373 68 50 05 55 Originea numelui Vartely se regăsește în numele Orhei, cuvânt care în maghiară înseamnă „loc al cetății”, (vár + hely sau cetate + loc). Situat la doar 45 de kilometri de Chișinău, Château Vartely are o arhitectură deosebită și prezintă un adevărat deliciu peisagistic, fiind situat pe o colină de unde se deschide o priveliște amețitoare. Vinul aici e mereu rece și-i numai bun de servit după o zi de arșiță. Curtea amenajată cu elemente de muzeu al vinului, îmbină perfect arta arhitecturală cu cea a vinului. După un pahar de vin bun și bucate savuroase, ați putea să rămâneți peste noapte la vinărie. Vă recomandăm să rămâneți aici măcar pe trei nopți, ca să descoperiți farmecul caselor moldovenești din toate regiunile țării. KVINT Str. Lenin 38, Tiraspol (+373 533) 96 125 / 96 577 Vinul te lasă rece și vrei să guști, dar și să iei cu tine acasă o tărie bună din Moldova? Atunci trebuie să traversezi Nistrul și să mergi până la Tiraspol. Aici se află fabrica Kvint, care produce divin, vin și vodkă din anul 1897. În depozitele întreprinderii se păstrează circa 10 milioane de litri de distilate pentru divin, maturate timp de 60 de ani, iar acest diapazon larg de vârstă le permite specialiștilor să creeze divinuri noi. Kvint produce anual până la 40 de milioane de sticle de băuturi alcoolice, numărând peste 30 de denumiri de divin cu vârsta de la 3 la 50 de ani. La Kvint veți putea vedea cum se produce divinul, dar și să participați la o degustare. KARA GANI str. Krupskaia 31, orașul Vulcănești (+373) 691 24 996 La găgăuzi, gălăgia, veselia, voia bună, ospitalitatea și generozitatea sunt puse în capul mesei. Iar vinăria Kara Gani din Vulcănești le are pe toate în meniu, plus un pahar de vin bun cu brânză de oi, plăcinte tradiționale – gozlemelele – cu amestec de brânză de vaci și de oi, bulgur cu măruntaie de oaie, shurpa de berbec condimentată, pide – un fel de tartă de brânză de vaci și mangea – un fel de tocană de ardei cu roșii, uneori cu carne de pui. VINURI DE COMRAT srt. Vinzavodscaia 1, orașul Comrat +37369113230 CHATEAU COJUȘNA Mecanizatorilor, 1, Cojuşna, Chişinău, Moldova (+ 373) (0)68 969 981 Chateau Cojușna este situat în inima Moldovei, la numai 15 km de Chișinău. Dacă ajungeți acolo, atunci numaidecât să vizitați colecțiile lor de vinuri. Peste 175 de mii de sticle sunt păstrate în colecția subterană. Majoritatea dintre ele sunt vinuri de desert — Marsala, un soi care practic nu se mai întâlnește azi în Moldova. Apropo de degustări, acestea au loc într-o sală ruptă parcă din Evului Mediu, creându-le vizitatorilor impresia că au călătorit în timp. Așă că dacă vreți să vă simțiți un adevărat cavaler din epoca medievală și să gustați un vin select, pe care doar regii îl mai beau, atunci veniți imediat la Chateau Cojușna."
1,https://nataalbot.md/2016/07/23/natalia-si-ina-panzaru-rochiile-di-vero-devin-vedete-odata-cu-cele-care-le-poarta/,"FEMEILE CARE ÎMBRACĂ FEMEI Această istorie este despre femeile care ajută alte femei să îmbrace pe ele eleganță și rafinament pentru ocaziile speciale din viața lor. Cum v-am obișnuit probabil, și această istorie va fi despre o familie din Moldova, care la un moment dat a decis să se aventureze în industria ușoară cu o afacere. Divero este unul din foarte puținele branduri locale care creează ținute spectaculoase, de prințese și regine, pentru femeile din Moldova, care urmează să aibă un eveniment important, fie că e vorba de nuntă, recepție sau aniversare. LA ÎNCEPUT A FOST UN NUME Să începem cu numele. Divero vine de la Dorina și Ina, cele 2 fiice ale familiei Pânzaru. Iar „ vero” se traduce ca „ adevărat sau autentic”. Având în vedere ce popor petrecăreț suntem și cât de mult punem preț pe haină pe care o purtăm, scopul inițial al Nataliei Pânzaru a fost să importe rochii de mireasă din străinăte, pentru a le da în chirie. Apoi s-a născut prima rochie de mireasă, creată la comandă în atelierul Divero. De atunci au trecut peste 12 ani – o perioadă suficient de bogată cât să scrii o carte despre ”Cum e să ai o afacere în Moldova. Urcușuri și Coborâșuri” EXPERIENȚĂ DIN STRĂINĂTATE Ina, fiica mai mare a familiei, este designer de interioare. A făcut școala de design la Milano. E mai mult plecată decât acasă, pentru că muncește în străinătate. Deși este implicată în procesul de creație a rochiilor de doar 3 luni, se pare că Ina are deja un cuvânt greu de spus în activitatea brandului Divero. În multe privințe nu era de-acord cu mama sa și cu felul în care arătau rochiile. Dar orice critică trebuie să fie constructivă, așa că Ina s-a apucat să creeze o colecție de rochii după propriul gust, inspirate de motive florale. În curând, 6 piese noi vor vedea lumina zilei. Apropo, una din aceste rochii este deja vândută. NU DOAR ROCHII Fie vorba de ținutele de nuntă sau pentru alte ocazii speciale, când o rochie de seară cu pretenții nu este asortătă cuvenit, are de pierdut și cea care o poartă, dar și creatorii rochiei. Iată de ce Natalia și Ina se implică și în materie de styling, sugerând clientelor accesoriile, încălțămintea și coafura potrivită pentru a le încununa opera. Mai mult, odată creată baza rochiei, acestea invită clientele să participe la decorarea ei, pentru a se asigura că o personalizează exact după gustul viitoare stăpâne. Rochiile Divero nu sunt doar de vânzare. La cât de speciale sunt, nu le poți îmbrăca de mai multe ori și atunci ai opțiunea de a le închiria. ROCHIA ARE TE FACE VEDETĂ La întrebarea de ce anume rochiile au devenit obiectul pasiunii și afacerii lor, fiecare a avut de povestit o mică istorie. Mama, Natalia, s-a referit la Lev Tolstoy și nevasta sa Natalia, ale cărei rochii deseori erau pomenite în creația scriitorului și deci rochia poate deveni o sursă de inspirație, dacă este creată așa ca să taie răsuflarea. Iar Ina este convinsă că rochia poate deveni și ea vedetă, cum s-a întâmplat și în cazul lui Marylin Monroe cu celebra sa rochie albă. Deși creațiile Divero au alura de exclusivitate, autoarele lor se mândresc cu faptul că rochiile lor nu sunt create doar pentru corpuri sculptate, și nici pentru VIP-ri. Confortul este cuvântul care stă la baza rochiilor de seară Divero. ALEGEREA VEDETELOR Natalia și Ina sunt în egală măsură mândre că rochiile Divero sunt purtate atât de vedete, cât și de femeile care nu muncesc în lumina refectoarelor. Ba mai mult, patroana brandului este deosebit de mândră că uneori chiar rochia face din clienta sa o vedetă a evenimetului. Prin salonul lor au trecut Natalia Gordienco, Aura, Cornelia Ștefaneț, Anastasia Lazariuc, Nelly Ciobanu, dar și multe femei mai puțin cunoscute, care au căutat rochia perfectă pentru ocazia specială din viața lor. EFORTUL UNEI FAMILII Dorina, mezina familiei Pânzaru, încă nu este implicată în business. Dar Ina, sora mai mare, zice că va depune tot efortul ca și cea mai mică să-și pună umărul la crearea celor mai frumoase și sofisticate rochii de ocazie, create în Moldova. Vă întrebați probabil ce are de spus capul familiei despre activitatea acestor femei curajoase. El le susține, la bine și la greu. Așa cum e normal să fie într-o afacere de familie. 10 LUCRURI DESPRE DIVERO Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/06/14/oxana-lungu-lia-fia-si-visele-care-se-implinesc-dupa-amiaza/,"COPILUL LEVĂNȚICII O fi o coincidență sau nu, dar acest articol apare exact în acea perioada a anului când eroina mea trăiește euforia unui om fericit fără prea multe motive. E perioada când în Moldova înflorește levănțica, or această plantă are o magie care i-a marcat întreaga viață. Prin clasa a 7-ea copiii din satul natal, Borogani, erau adunați de pe la școală ca să meargă în satul vecin și să ajute la culesul levănțicii. Și, deși tata era împotrivă ca fiica sa să meargă la muncă în câmp, aroma aceea o vrăjea până la a o face să ignore restricția lui tata și să meargă cu alți copii în marea violetă de flori. AȘA S-A NĂSCUT LIA FIA Oxana Lungu, creatoarea brandului Lia Fia, are un simț estetic extraordinar, pe care îl datorează mamei sale, adăugând, că pe vremea când era copil și era criză de lucruri frumoase, mama avea tot timpul grijă să facă rost de ceva deosebit pentru fiica sa. Poate de asta, când a devenit mamă de fete, Oxana și-a dorit și ea ceva special pentru fiicelor sale. Nu le cumpăra îmbrăcăminte cu paiete sau de culori prea țipătoare, precum ușor se găseau pe atunci. Le comanda fetelor sale haine după propriul model, la o croitoreasă. Apoi, încurajată fiind de cele mai bune prietene, s-a gândit că ar fi o idee bună să se apuce chiar ea să creeze ținute pentru fetițe. Deși hainele se coseau deja de câteva luni, denumirea brandului sub care acestea ar fi trebuit să apără încă nu se năștea în imaginația Oxanei Lungu. ”Lia Fia” a apărut într-un moment de răsfăț al fiicelor sale, care făceau gălăgie, iar mama încerca să le potolească și le-a spus: ”Lia, Fia, da liniștiți-vă o dată!”. Fetelor le-a plăcut atât de mult sunetul celor două cuvinte încât pe loc le-au și adoptat. DEȘTEPTE ȘI COCHETE Odată cu prima colecție , Oxana a înțeles că vrea să transmită mamelor care cumpără hainele Lia Fia și un set de valori cum ar fi importanța educației fetelor, lecturile, culturalizarea. ”Deștepte și cochete”, așa vrea să-și vadă Oxana propriile fete, dar și pe cele care ajung să-i poarte hainele. FAMILIA MEA – REFUGIUL MEU Deși are grijă mereu să le ocupe cu ceva util și frumos, recunoaște că ar vrea ca fiicele sale să nu meargă pe urmele sale, pentru ca să abă o viață mai puțin grăbită. Emilia, fiica mai mare, este însă foarte atrasă de activitatea mamei, furând cordele din atelier și inventând cu ele propriile modele. La doar 13 ani, Emilia este și o bună gospodină, calcă, spală, face curat și are grijă să își aștepte părinții cu mâncarea gata făcută, atunci când aceștia se rețin la serviciu. Sofia, mezina, merge la dansuri, înnot, face pictură și este norocoasa căreia tata în fiecare seară îi citește povești. Soțul Oxanei, Victor, un tehnician dentar cu experiență, primește în cadrul interviului nostru cuvinte calde și pline de recunoștință din partea Oxanei.Îi mulțumește pentru că o rabdă, o susține și îi dă libertate să creeze. Ba chiar îi dă șuturi, atunci când entuziasmul o părăsește pe Oxana. CE NU VEDE ÎN LUMINA REFLECTOARELOR În pofida unei pasiuni inepuizabile pentru Lia Fia, Oxana este cu gândul la familie. Cel mai mare regret îl are că petrece prea puțin timp acasă. Zice că ar fi bine ca oamenii să nu se lase amăgiți de coperte și apariții la TV și să afle ce îseamnă, în realitate, munca producătorilor locali. Nu e deloc atât de romantic precum pare pe fb, zice Oxana. Pentru a supraviețui cu afacerea, trebuie mult să călătorească, în căutare de stofe și cumpărători noi. Cară valize, repartizează marfă, organizează repetiții, face livrări. O muncă istovitoare, a cărei răsplată este atunci când dimineața intră pe ușa atelierului cu un model nou, proaspăt visat, iar după amiază își vede visul deja cusut și pus pe umeraș. Într-un ritm de viață atât de acerb, câteva tradiții simple o ajută să-și împlinească pofta de comunicare cu cei dragi. Vineri seara o petrece neapărat cu familia, sâmbăta iese obligatoriu la ceai cu cele 5 prietene, pe care și le-a făcut încă din adolescență. DESPRE AFACERI ÎN MOLDOVA Producătorii autohtoni se descurcă greu pe piața locală, spune Oxana. Nu prea au unde se dezvolta, le este dificil să se mențină. Dar atunci când o mai bătea gândul să lase totul baltă și să plece în străinătate, soțul său Victor a fost cel care s-a împotrivit. ”Noi suntem generația care va pune Moldova pe picioare”, a zis el. Oxana nu doar a ascultat de soțul său, ci a realizat că prin intermediul Lia Fia ține mai multe mame acasă, ba chiar și pe propria mamă o aduce acasă din Italia, unde era plecată de mai mulți ani. MAI MULTE FEMEI ÎMPLINITE ”Sunt multe femei care vor să facă lucruri frumoase, dar au nevoie de cineva ca să le încurajeze”, spune Oxana. Este gata să ofere din curajul și experiența numai să vadă mai multe moldovence împlinite, acasă, alături de copiii lor. 10 lucruri despre Oxana Lungu Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/06/09/ana-popova-i-am-promis-lui-tata-sa-i-fac-cunoscut-numele-in-lumea-intreaga/,"DE CE OAMENI DIN INIMĂ Să porți haine de la un brand sau altul este o opțiune legată de gust și portofel. Să alegi un brand local pentru că îți place și vrei să-i susții pe oamenii care muncesc în spatele lui, este deja o atitudine socială. Prin campania OAMENIDININIMĂ vreau să descoperim împreună pe oamenii din spatele brandurilor de haine create în Moldova. Și, totodată, să găsim motive pentru a-i îndrăgi și a vrea să-i încurajăm să continuie ce au început. Cu unii dintre ei veți descoperi că aveți viziuni, slăbiciuni sau pasiuni comune. În cazul altora vă va impresiona curajul, de care poate aveți impresia că duceți lipsă. În orice caz, istoriile lor nu ar trebui să vă lase indiferenți. ANA POPOVA ȘI BIJUTERIILE SALE Înainte să o cunosc pe eroina primului interviu, am întrebat-o la telefon despre pasiunile sale. Mi-a răspuns că îi place să petreacă timpul cu mama sa, să o răsfețe, să stea de vorbă, să se plimbe împreună.Cred că anume cu acest detaliu voi începe istoria în care urmează să o descoperim pe Ana Popova, proprietara brandului cu același nume, o fată deosebită, cu o inimă fragilă și cu un spirit creativ, grație căruia apar accesoriile sale de poveste. Odată intrată la artistă în showroom, m-a întâlnit întâi mirosul de bujori și aura roz din jurul ei. Purta o rochie care îi venea perfect și îi scotea în evidență corpul bine lucrat la sală, iar în urechi avea mugurii roz de flori, care îi poartă semnătura. Un copil născut din mamă economist și tată militar, venită la vârsta de 6 ani la Chișinău din Murmansk, Rusia, țară în care cândva i-au fost deportați buneii. Provenind dintr-o familie în care s-a vorbit rusește, este de admirat că Ana vorbește atât de liber și corect limba română. PRIMII BANI Ana își amintește cu zâmbet despre primii săi bani. A vândut buchete de flori la piață, a împărțit cărți de vizită în stradă, a vândut bilete de avion. Tot timpul a muncit ca să-și câștige singură banii. Totodată a urât cifrele și a iubit tot ce e legat de artă. Iată de ce, pasiunea surorii sale de a croșeta a făcut-o și pe Ana să vrea să învețe să facă cât mai multe lucruri cu mâinile sale. Este autodidactă. Învață din mers și cu plăcere.Că să-i împace pe ai ai săi, s-a înscris la Marketing la ASEM. În afara cursurilor de la Academie , fără să știe mama, mergea la diverse atliere de meșteșugărit, ca să învețe să confecționeze tot felul de obiecte. Deși lasă impresia unei fete foarte firave și timide, ascultând-o îmi dau seama că este un om ambițios, puternic, cu picioarele pe pământ, o luptătoare, care știe bine ce își dorește de la viață. ÎNCEPUTUL AFACERII Totul a pornit acum 7 ani. Îi plăcea să-și confecționeze accesorii, multe dintre ele le oferea în dar. Într-o bună zi a mers la un salon de frumusețe și cineva a întrebat-o dacă broșa pe care o purta în piept este de vânzare. Atunci i-a trecut prin cap gândul că ar putea încerca să confecționeze accesorii la comandă. Primii pași au însemnat și primele cucuie. Cum ar fi o comandă mare, pentru o companie din Italia, care nici astăzi nu a plătit pentru comanda livrată. Îi lipseau elementare cunoștințe despre cum să faci un catalog sau să creezi o colecție cu identitate. În pofida tuturor greutăților înfruntate, acum zâmbeșe. Și este plină de recunoștință pentru aceste experiențe, grație cărora a învățat să facă ceea ce-i place. Spune că toate creațiile sale de azi, sunt produsul greșelilor din care a învățat ieri. CU DRAG PENTRU TATA I-a promis cândva lui tata să-i facă cunoscut numele în lumea întreagă. Tatăl Anei de 6 luni nu mai este. Face o pauză. Încearcă să oprească nodul din gât. Nu-i reușește. Probabil, de asta am avut impresia că despre mama vorbește în șoaptă, ca despre cea mai mare comoară pe care vrea să o protejeze de rele. Merge zilnic la mama în vizită pentru a lua împreună micul dejun. Tot cu mama fac o echipă bună pentru a crea accesorii. Sora Anei, Olga, este și ea în afacere. O tot observ în spatele nostru, numărând mărgelele de pe raft, făcând notițe, dând telefoane. Olga este și manager, și administrator și contabil. Astfel Ana este lăsată să viseze și să creeze. AFACERE DE FAMILIE Recunoaște că la început le venea greu să împartă grijile, dar acum are o înțelegere clară cu sora sa: nu se implică una în treburile celeilalte, dar muncesc în echipă și se împacă de minune. Acum toate par să fie bine puse la punct. Inițial, când a văzut că ideile sale au început să fie preluate de alți artiști, se întrista. A învățat să-și seteze prioritățile și nu se consumă pentru lucruri care nu merită atenția. Ana știe că oricând va fi cu un pas înaintea tuturor. ANA DIN SPATELE ANEI Îi place singurătatea, pentru că îi permite să creeze în liniște, nu pierde timp ca să numere Like- ri pe FB,face regulat sport. Nu-i este frică de multă muncă. Se teme doar să nu reușească pe toate câte și le-a pus în gând. Cum reușește să împace activitatea sa cu viața de familie? Nu trădează secretul, dar se mândrește cu un soț înțelept, care îi dă toată libertatea pentru a-și crește afacerea. CRIZA DE FEMINITATE Este prezentă anual la Salonul de la Paris. Acolo se simte apreciată, iar accesoriile sale își iau zborul spre diverse destinații. Crede că femeile de azi trăiesc o profundă criză de feminitate. Și își dorește prin lucrările sale să împiedice acest proces. Când mai multe femei din Japonia, Spania, Franța, Italia, Olanda sau SUA –țări în care pleacă accesoriile Anei, îmbracă pe ele un șirag de flori din mătase, ele împrumută și o parte din sufletul Anei.Iar numele tatălui său este acum cunoscut departe peste hotarele Moldovei. 10 lucruri despre Ana Popova Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/06/20/julia-allert-la-24-de-ani-aveam-multa-nebunie-curaj-si-2-companii-proprii/,"UN BRAND DE SUCCES În cadrul campaniei #OAMENIDININIMĂ vă povestim despre oamenii care creează imaginea unei Moldove cu bun gust. Astăzi vom vorbi despre o altă marcă autohtonă, care, pe bună dreptate, poate fi considerat un brand de succes – Julia Allert. VINDE CA PÂINEA CALDĂ La vârsta de 34 de ani, Julia Allert este mamă, soție și un designer absorbit de industria de modă. În acest context, cuvântul „industrie” nu e deloc o exagerare. În fiecare an desEgnerul lansează câte două colecții, iar hainele create de ea se vând ca pâinea caldă în Moldova, Rusia și Kazahstan. Următorul pas pentru designerul autohton este să cucerească inimile fashion-iștilor europeni. Stilul Julia Allert este eclectic, are croieli sofisticate și forme deosebite, chiar și în modelele hainelor casual. Ținutele de ocazie se caracterizează prin croieli geometrice și suprapunerea țesăturilor. PRIMII BANI Calea parcursă de Julia spre designul vestimentar a fost lungă și presărată cu greutăți. A crescut într-o familie tradițională sovietică: tatăl său a fost inginer, iar mama – profesoară. Până în clasa a XII-a Julia era convinsă că va deveni actriță, însă perioada complicată a anilor 90 a decis altfel. Julia a ales să urmeze Facultatea de Economie cu predare în limba engleză, iar primii bani pe care i-a câștigat au fost din traduceri. CURAJ ȘI NEBUNIE Împrejurările au făcut ca Julia să devină traducătoarea unui om de afaceri olandez, șeful unei mari întreprinderi de fashion, colecțiile căreia erau cusute parțial în Moldova. Între timp, Julia luase un mic credit, încercând să-și amenajeze un atelier de croitorie în centrului orașului, iar în paralel se ocupa de o mică afacere cu articole de papetărie. „La 24 de ani aveam deja două firme, una dintre care era atelierul. În acel moment aveam cu prisosință curaj, la limita nebuniei…”, își amintește Iulia. PROPRIUL DRUM Colaborarea cu omul de afaceri olandez i-a oferit Juliei o experiență valoroasă și posibilitatea de a urmări îndeaproape o întreprindere de mari dimensiuni. Pe parcursul a doi ani Julia a îndeplinit comenzi europene, controlând în totalitate producția întreprinderii. Deși acest job îi oferea stabilitate financiară, Julia și-a ales propriul drum. „Acum înțeleg că a-ți crea propriul brand presupune foarte multe investiții și, la început, zero posibilități. Dar nimeni nu devine designer din motive raționale, calculate. PRIMELE VICTORII În această industrie, emoția, inima și rațiunea urmează magistrale paralele. De aceea trebuie să fii gata că banii vor dispărea ca apa în nisip”, explică designerul. Propriile creații ale Juliei au fost lansate la început în colecții mici. Treptat numele său a devenit cunoscut, deoarece orașul nostru este mic, iar social media – foarte active. „Mi-a trebuit un an ca să înțeleg mai multe lucruri elementare. Munceam non-stop, 24 de ore din 24. Trebuia să gândesc, să ascult, să aud și să muncesc încontinuu”, povestește Julia. În paralel, designerul cucerea piața din Federația Rusă. Au ajutat-o prietenii care aveau relații în showroom-urile din centrul Moscovei, unde se îmbracă starurile, precum și oamenii înstăriți. Astfel Julia a reușit să înțeleagă cum funcționează showroom-urile și magazinele. În anul 2012, la Chișinău și-a deschis ușile propriul showroom Julia Allert. „Eu am ales moda și nu producția în masă. Pentru mine, fața brandului meu e mai importantă decât profitul. Prima lecție pe care am învățat-o după lansarea showroom-ului este importanța comunicării cu clienții și a încrederii în sine. Încrederea că lucrurile pe care le facem sunt dorite, iar produsul nostru poate fi dezvoltat și multiplicat”, spune Julia. În ultimii ani Julia a participat la mai multe expoziții internaționale. Asta i-a oferit nu doar experiență, dar și piețe noi. „Marketingul inteligent este o parte indispensabilă a industriei fashion. Fără a ambala corect produsul, fără o ședință foto reușită, nu poți avea succes în acest domeniu. Niciodată nu am stat să calculez cât de profitabil este ceea ce fac. Toți banii pe care îi câștig îi investesc în expoziții, în marketing, în promovare”, susține Julia. AJUTATĂ DE 2 ASISTENTE La ora actuală Julia are două asistente și un program planificat minut cu minut. „În domeniul fashion, trebuie să ții pasul. Oricât de bine ești pregătită pentru o prezentare, tot va trebui să coși ceva până în ultima noapte”, afirmă femeia. Julia este omul ambițiilor sănătoase și al perseverenței. „Pe măsură ce te dezvolți, îți cunoști și propriul potențial. În clipa în care colecția ta apare în Vogue, orizonturile tale sunt atât de departe, încât această veste deja nu te mai impresionează”, crede Julia. 10 curiozități despre Julia Allert:  Allert este numele adevărat al Juliei.  Julia a deschis primul atelier de croitorie la 24 de ani.  A studiat în Olanda „Managementul industriei textile”.  Designerul ei preferat este Rick Owens.  Julia adoră rarele momente de singurătate.  Imaginea etichetei Julia Allert a apărut în anul 2012.  Peste 10 showroom-uri din Kazahstan conțin colecțiile complete Julia Allert.  A câștigat primii săi bani din traduceri.  Motto-ul Juliei este „Dacă ai un scop, viața îți va oferi ocazia să reușești”. Designerul are 2 asistente, fătă de care nu ar reuși să-și planifice timpul și munca. Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa: Locals.md"
1,https://nataalbot.md/2016/07/10/olga-si-vasile-ceban-ravetti-este-cel-de-al-treilea-copil-al-nostru/,"Cu susținerea USAID continuăm seria de articole #OAMENIDININIMA în care povestim despre oamenii din spatele brandurilor autohtone de haine, încălțăminte și accesorii. Astăzi îi vom cunoaște pe Olga și Vasilii Ceban, creatorii primului și singurului brand din Republica Moldova care produce lenjerie de corp pentru femei – „Ravetti”. Sunt împreună de aproape 30 de ani. Au crescut două fiice, iar brandul „Ravetti” este pentru ei un „al treilea copil”.Olga s-a născut la Chișinău în familia academicianului Vladimir Arnautov, fizician și matematician. Vasilii a crescut în raionul Călărași, într-o familie de muncitori simpli: mama era țesătoare, iar tatăl –șofer. La vârsta de 17 de ani, Vasile a fost admis la Univesitatea Tehnică din Chișinău. Ajuns în capitală, el a început să se ocupe serios de pasiunea sa pentru dansul sportiv. În sala de dans a cunoscut-o pe Olga. Olga: „La 21 de ani am format o pereche în colectivul de dans „Altair”. Vasilii nu este doar undansator talentat (deține titlul de „dansator de clasă mondială”), ci și un conducător abil. De-a lungul timpului s-a afirmat drept liderul echipei noastre. Mai târziu a deschis mai multe școli de dans, am călătorit de la Marea Baltică până la Komsmolsk-pe-Amur, de la Murmansk la Tbilisi.” În anul 1984 Vasilii a absolvit Universitatea Tehnică cu onoruri și a fost distribuit să muncească la „Moldavhidromaș”, dar dezastrul economic din 1988 i-a ruinat planurile tânărului inginer. Vasilii a decis să se concentreze pe dans, având în paralel 5 locuri de muncă. Olga: „Întotdeauna mi-am creat propriile ținute pentru spectacole. La concursurile din străinătate acestea erau adesea cumpărate. Așa am ajuns la ideea de a deschide propriul atelier, unde să coasem costume pentru dansul sportiv. Dansatorii din toată Uniunea Sovietică veneau la noi după ținute de scenă. A durat aproximativ 5 ani, apoi au început să reapară frontierele și am fost nevoiți să închidem atelierul. În acel moment, tocmai se născuse a doua fiică a noastră.” Pauza a fost de scurtă durată. Vasilii și Olga aveau experiență cu țesături elastice și dețineau echipamentul necesar, de aceea au decis să încerce să coase lenjerie. Olga: „În septembrie 1999 am deschis magazinul companiei noastre pe str. București, în același loc unde erau produse articolele. Totul a început cu un spațiu de 80 de metri pătrați, o croitoreasă și o mașină de cusut. Procesul era anevoios, croitoreasa cosea, iar două persoane croiau. Trebuia să ne reinventăm roata, deoarece am constatat că este mai ușor să creezi un sacou, decât un corset.” Astăzi „Ravetti” coase mult pentru export. Portofoliul brandului conține modele create pentru Franța, Marea Britanie, Rusia, Olanda și China. Sunt modele originale lucrate de designerii „Ravetti”, produse pentru branduri private. „În 2012 am înțeles că valul de criză a ajuns și la noi. A devenit clar că trebuie să lucrăm pentru export și ne-am stabilit sarcina de a găsi clienți. Am mers la expoziții, iar la una dintre acestea am stabilit primul nostru contact de afaceri”, povestește Vasilii. Munca pentru piețele externe le-a oferit o experiență vastă, precum și înțelegerea particularităților pieței locale, care se deosebeștea de cea occidentală. Olga: „Acum prețul este cel care determină decizia cumpăratorului. Totul ar trebui să fie convenabil și ieftin. Fetele noastre preferă lenjeria de bumbac, cumpără mai des culori aprinse și își doresc neapărat modele cu susținere suplimentară. Dacă pentru Franța coasem bustiere ușoare, aici sunt solicitate modelele cu push-up dublu sau chiar triplu. În comparație cu europenii, avem o diferență esențial – înălțimea și dimensiunea sânilor. Pentru Franța și China coasem multe aricole de dantelă, iar Rusia are specificul său – pentru clienții de acolo avem colecții de iarnă și de vară.” Vasilii și Olga fac un cuplu foarte agreabil. Olga este o fire sociabilă și deschisă, iar Vasilii este mai distant, mai laconic, îți colorează gândurile cu aforisme. Vasilii: „Ne stabilim scopuri, dar nu alergăm spre ele cu o viteză amețitoare. Muncim mult, iar toate realizările vin de la sine. Evoluăm treptat și nu soluționăm problemele înainte să apară. În fiecare zi ne mișcăm cu pași mici, ca să punem o bază solidă pentru afacere. Astfel este mai mic riscul.” 10 LURURI PE CARE TREBUIE SĂ LE ȘTII DESPRE RAVETTI:  Primul magazin „Ravetti” a fost inaugurat la 09.09.1999  Prima croitoreasă a brandului este și în prezent parte a echipei  La o expoziție în Belgia brandul „Ravetti” a găsit primul importator  Dansul rămâne marea pasiune a lui Vasilii și a Olgăi  Vasilii se consideră un mare patriot și face tot posibilul pentru a sprijini producătorii locali  La începutul anilor 2000 „Ravetti” lansa 12 colecții pe an, iar acum are 4 colecții sezoniere  „Ravetti” are o echipă formată din 50 de persoane. În Republica Moldova brandul are 8 magazine  Compania procură accesoriile și țesăturile din Franța, Italia, Germania, Letonia și China  Brandul internațional de lenjerie preferat de Olga este „Victoria’s Secret”  La începutul anului 2017 „Ravetti” va lansa o colecție cu buline Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export,contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte,încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa: Locals.md"
1,https://nataalbot.md/2016/07/06/vitalie-burlacu-si-acasa-in-moldova-se-pot-implini-visele/,"MAROCHINĂRIE MADE IN MOLDOVA Deși ne cunoaștem de mai mulți ani și m-a invitat de nenumărate ori în împărăția sa de piele, abia când ne-am propus să cunoaștem oamenii din spatele brandurilor din Moldova, am ajuns în atelier la Vitalie Burlacu. Pentru început, am dat de un magazin în care o geantă din piele roșcată m-a făcut să uit de toate gențile pe care le mai am acasă. Am remarcat că întregul sortiment al brandului a devenit foarte ademenitor. Apoi am intrat într-un alt magazin, unde simți că ai putea să-ți pierzi cumpătul în fața sutelor de piei, frumos aranjate pe culori și unde fiecare din ele devine imediat în imaginație o centură nouă, o poșetă sau un portmoneu. Aici vin să cumpere piele mulți dintre producătorii locali. Vitalie îmi spune cu mândrie că are câte o pereche de încălțăminte de la fiecare dintre ei. Că doar așa poate testa calitatea pielii pe care o vinde. MESERIE MOȘTENITĂ Unul din străbuneii lui Vitalie Burlacu a fost ciubotar. Decizia de a face marochinărie a fost însă dictată de altceva. La 25 de ani a devenit pentru prima dată tată și atunci, probabil, în el s-a trezit instinctul de cap al familiei, care trebuie să dobândească pâinea pentru a-i întreține pe cei dragi. Avea în spate o școală de medicină, o facultate de programist la Universitatea Tehnică. MIGRAȚIA – CEA MAI BUNĂ ȘCOALĂ A muncit timp de 5 ani în Italia în construcții. După mai multe dezbateri în familie este pusă temelia la ceea ce urma să devină brandul Vitalie Burlacu – genți, centuri, accesori din piele.Pentru a deprinde noua meserie, a trebuit să cutreiere Italia, să meargă pe la diverse ateliere de încălțăminte să împrumute cunoștințe și secrete ale meseriei. Și acum recunoaște că dacă ar reveni în trecut, ar mai adăuga la câte a făcut doar o școală de meșteșugărit. COT LA COT Primele 20 de genți ale atelierului și acum rămân în memoria lui Vitalie. Le-a vândut timp de 1,5 ani. Zâmbește, amintindu-și de această experiență. Nevasta lui Vitalie, Ludmila, și-a asumat rolul de designer. Ea este cea care combină culorile, facturile de piele și concepe colecțiile. Acum familia Burlacu se poate lăuda cu 6 magazine și cu prea multe comenzi pentru capacitățile lor actuale de producere. Soții Burlacu muncesc împreună, cot la cot, dar au o înțelegere. Atunci când pășesc pragul casei, lasă temele de serviciu afară. Deși întreaga familie este implicată în afacere, timpul dedicat familiei rămâne o prioritate. Locuiesc la Ialoveni, unde apreciază liniștea și lipsa ambuteiajelor. REBELUL CUMINTE Este mândru că a reușit după 10 ani de fumat să învingă țigara. În schimb, cum are un pic de timp liber, merge cu băiatul cel mare să dea din pedale pe străzile din Ialoveni. Îi place să meargă la schi în timpul vacanței de iarnă, dar cu aceeași plăcere își încarcă bateriile îngrijind grădina. Un singur lucru nu-i place în gospodărie, să dea cu mătura. Se consideră un rebel și nu-i plac regulile stricte. Poate de asta se împacă atât de bine cu soția. Pentru că ei îi place ordinea, lui – să meargă împotriva sistemului. NICĂIERI NU-I MAI BINE CA ACASĂ La ora actuală brandul Vitalie Burlacu nu este pâinea doar a unei familii, ci a altor încă 50 de angajați. Vitalie, care a trăit experiența unui migrant, este ferm convins că și acasă, în Moldova, se poate munci și câștiga bine. Nu e ușor deloc, a primit oferte tentante de la investitori diverși. Dar preferă să păstreze afacerea doar pentru familie și să rămână el stăpân pe ea. Iar ”Insistența” este cuvântul care îl alimentează cu energie și care, cel mai probabil, îl va ajuta să își atingă următoarele vise. 10 LUCRURI DESPRE VITALIE BURLACU  Străbunelul lui Vitalie a fost ciubotar  La 25 de ani a devenit tată și a decis să pornească o afacere  A lucrat în Italia în construcții timp de 5 ani  Este un biciclist împătimit  Este pasionat de grădinărit  Iarna merge la schi, fie în Carpați, fie în Alpi  Primele 20 de genți le-a vândut timp de aproape 2 ani  Vorbește la perfecție italiana  Încurajează moldovenii să revină acasă, pentru că se poate câștiga bine  Este un mare suporter al vinurilor moldovenești Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/07/12/georgeta-mir-de-la-tata-am-mostenit-spiritul-de-antreprenor-iar-disciplina-de-la-mama/,"AMINTIRI DIN COPILĂRIE CU GETA Am fost vecine toată copilăria. Făceam naveta de la etajul 2 la 4, unde locuia familia Getei și unde camera copiilor era un paradis, colorată și plină de jocuri. Ceea ce mi-a rămas însă în memorie din acele vremuri este orarul zilei pe care îl făceam împreună pe foaie, cu trezit la ora6.30 și cu înviorare neapărată înainte de lecții. Eu plecam cu el acasă, îl agățam pe frigider și cam acolo se stingeau pornirile mele de a mă organiza. Geta a avut disciplina în sânge de mică. TATA DIN BAGLADESH, MAMA MOLDOVEANCĂ Venea de la mama sa, care era profesoară de spaniolă, și care încerca să le cultive copiilor ordinea și organizarea cât mai eficientă a timpului. Tătăl Georgetei, Yahia, cu porniri sănătoase de antreprenor, a venit la doar 17 ani, din Bangladesh la Chișinău, ca să-și facă studiile. Aici a cunoscut-o pe Silvia, s-a îndrăgostit de ea și au făcut 3 copii. 10 ANI DE PICTURĂ Prima a fost Georgeta. Părinții au căutat să ocupe fiica cu cât mai multe activități. Din clasa 1 a mers la pictură, iar după 10 ani de pictură decizia de a merge anume la London College of Fashion a venit firesc. Între timp, tatăl Getei a deschis primul restaurant de mâncare indiană din Chișinău, apoi un magazin de haine pentru copii. Spiritul antreprenorial a fost întotdeauna prezent în familie. Geta nu putea să-și dezamăgească părinții. DE LA TEORIE LA PRACTICĂ Când a absolvit școala de la Londra știa în teorie cum trebuie să arate o fabrică. Dar numai după prima comandă serioasă a înțeles cu ce se mănâncă această meserie. Era vorba de o comandă primită de la un brand de talie internațională de haine pentru doamne de clasa pret- a-porter, grație căruia a învățat o sumedenie de lucruri despre procesul tehnologic de funcționare a unei fabrici producătoare de haine. Nu avea în clipa aceia nici un angajat, doar pereții unui spațiu și utilaje. Ca să nu rateze această șansă, practic peste noapte, au fost angajațe 30 de cusătorese. APOI S-A NĂSCUT GEORGETTE De-a lungul anilor, în paralel cu comenzile primite în LOHN, Geta s-a maturizat profesional și a decis să-și creeze propria linie de haine pentru femei care a primit numele de Georgette. A mers cu Georgette la Moscova. Prin 2010 a avut niște musafiri neașteptați la showroom. Adoua zi a fost sunată și i s-a propus să îmbrace vedetele emisiunilor ”Модный приговор” și ”Давай поженимся”. Astfel creațiile sale au ajuns gura lumii. CINE MUNCEȘTE BINE Acum rochiile Georgette pot fi găsite și în Rusia, și în Kazahstan, iar în curând și în România.La anul fabrica sa va împlini 10 ani de activitate. Spune asta și încă nu-i vine să creadă. Are 150 de angajați care muncesc zilnic pentru prosperitatea afacerii. Chiar și așa Geta nu se relaxează pentru nici o secundă. Ziua sa de muncă nu este una tipică. Are nevoie de minim 12 ore să le dedice afacerii sale pentru a reuși să facă față tuturor planurilor și comenzilor. CUM SE NAȘTE O COLECȚIE? Cum se naște o colecție nouă de haine? Urmărește tendințele. Fie este vorba de filme care marchează istoria unui an și care neapărat își vor spune cuvântul și în modă, fie evenimente sociale care lasă amprente pe gusturile oamenilor. Merge anual la Premiere Vision Paris – cel mai mare eveniment pentru profesioniștii din domeniul textilelor. În orice colecție are grijă să conceapă modele și să aleagă culori, ținând cont de câteva criterii. Este blondă femeia sau brunetă, constituția corpului cu talie și fără. Are grijă să ofere ținute feminine și romantice. LA ODIHNĂ, ÎN THAILANDA Georgeta nu este foarte vorbăreață când vine vorba de viața personală. Este o fire introvertă. Nu prea își arată emoțiile pe față. Muncește mult, iar când are nevoie de odihnă merge la bazin,face yoga sau trage o fugă până în Thailanda pentru o cură de detoxifiere. 10 lucruri pe care trebuie să le știi despre Georgeta Mir, designerul din spatele Georgette 1. Tatăl său vine din Bangladesh, mama este moldoveancă. Vine dintr-o familie de 3 copii. 2. Georgeta a făcut 10 ani de pictură 3. A absolvit London College of Fashion 4. La 18 ani, cu ajutorul lui tata, a deschis primul atelier de cusut 5. În anul 2007 a deschis fabrica și a primit comanda de la un brand de talie internațională de haine pentru doamne de clasa pret- a-porter. 6. Brandul Georgette este purtat de prezentatoarele emisiunilor rusești „Модный приговор” și „Давай поженимся”. 7. Orice colecție nouă are modele prevăzute atât pentru blonde cât și pentru brunete 8. Duminica este ziua în care toată familia sa se reunește la masă. 9. Thailanda este țara în care revine cel mai des pentru odihnă 10. Din toate sporturile, preferă înotul și yoga Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export,contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte,încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/07/22/evegheni-hudorojcov-in-moda-este-important-sa-intri-pe-usa-corecta/,"Evgheni Hudorojcov, designerul și autorul brandului „EHO ”, s-a născut în 89, iar la 26 de ani distanță numele lui este bine cunoscut elitei din capitală, iar doamnele pasionate de fashion așteaptă cu nerăbdare momentul în care, la cea mai mare prezentare de modă locală „Din inimă”, va apărea colecția designerului lor favorit. Hudorojcov este specializat în crearea rochiilor de seară de lux. Hainele lui sunt preferate de multe vedete locale, soții de diplomați și reprezentanți ai organizațiilor internaționale. A crescut într-un bloc tipic din Chișinău. Chiar lângă casă, mama lui, care este designer calificat, avea un atelier mic de croitorie, unde băiatul petrecea mult timp. Bunul gust i-a fost educat încă din copilărie, la școala de arte. De la vârsta de 12 ani Evgheni își semna toate picturile cu „EHO”. „Familia mea a fost împotrivă să fac design vestimentar, dar de la 13 ani știam că aceasta este chemarea mea. Desenam schițe și visam să fiu designer de modă. La 15 ani am primit prima mea comandă: inventam și coseam costume pentru personajele spectacolelor școlare. După clasa a 9-a, la insistența părinților, am mers la Colegiul de construcții, specialitatea design interior, apoi am fost admis la Universitatea Tehnică, facultatea „Arhitectură și urbanism”. La 18 ani am decis că voi lucra împreună cu mama mea. Mama a acceptat de dragul experimentului, cu condiția că nu voi avea probleme cu studiile. Dar problemele au început…” Între arhitectură și modă Evgheni a ales moda și a făcut o adevărată pasiune pentru crearea hainelor. În 2009 a avut loc prima prezentare „EHO”, în cadrul concursului pentru tinerii designeri „Art Podium”, unde și-a demonstrat colecția în alb-negru „Diplomat”, constând din 7 ținute: cinci rochii de seară și două costume. „Participarea la această prezentare a fost pentru mine un șut bun. Mi-am dat seama că trebuie să muncesc din greu și să mă dezvolt, fără a rata oportunitățile de a mă manifesta. Și am lucrat. Întâmplarea a făcut să ajung în România. Într-o sâmbătă seara, cineva a publicat pe Facebook coperta unei reviste românești, care anunța festivalul de modă „Feeric Fashion Days”. În aceeași seara le-am scris organizatorilor, iar până la prezentare mai rămânea doar o săptămână. Duminică am primit răspunsul, iar miercuri eram deja la Sibiu. Spectacolul a avut loc într-o carieră montană: rochii ușoare pe fundalul unor excavatoare uriașe… Apoi am apărut la știrile televiziunilor românești. A fost un impuls considerabil pentru a continua să merg mai departe.” După participarea la primul show „Din Inimă”, în 2012, Evgheni a fost invitat să-și prezinte colecția la Săptămâna Modei de la Dakar. „Pentru mine a fost o experiență foarte frumoasă, dar puțin înfricoșătoare. Am citit despre Africa și mi-am făut din timp vaccinul împotriva febrei galbene. La Dakar am aterizat cu 80 de kg de rochii în valize și cu febră de 39 de grade. Acolo nu m-a întâmpinat nimeni… A fost o mică scăpare organizatorică. Singur la aeroport, unde toată lumea vorbea numai franceză, cu o stare a sănătății îndoielnică – la început a fost stresant. Dar apoi totul a mers ca pe roate, rochiile mele arătau superb pe modelele de culoare. Timp de o săptămână am cunoscut designeri cu care suntem și acum prieteni.” Unul dintre cele mai importante show-uri din cariera lui Evgheni Hudorojcov a fost Paris Black Fashion Week 2013, desfășurat pe celebra stradă Rue Cambon, unde este situat magazinul „Chanel”. În urma acestuia, despre „EHO” a scris presa internațională, străinii au observat brandul, iar designerul a stabilit contacte importante. „Pentru mine nu există evenimente lipsite de importanță. La deschiderea primului meu showroom la București, am fost la fel de îngrijorat ca în timpul prezentării de la Paris. Toată lumea știe că la prezentări plâng mereu de emoții.” În 2014 Hudorojcov a călătorit în Statele Unite, unde a participat la prezentările din New York și Los Angeles. „Din America m-am întors fără ochelari roz, m-am despărțit de ei pentru totdeauna. Moda, la fel ca orice industrie, necesită investiții. Vrei ca toată lumea să afle despre tine? În plus, în afară de munca grea, ai nevoie de bani. Visezi să ajungi la Săptămâna Modei din Paris, fii gata să plătești 25 de mii de euro, la Moscova – 20 de mii de dolari, la Kiev – 10. Dar există și prezentări de calitate la care poți participa gratuit, cum ar fi „Aurora Fashion Weekk” din Sankt-Petersburg. În modă este important să intri pe ușa corectă. În ceea ce privește vânzările, mai eficiente decât prezentările sunt așa-numitele „trunk shows” – demonstrații închise ale colecțiilor, în cerc restrâns, direct către cumpărători. O astfel de experiență placută am avut la Paris.” Rochiile de mireasă și rochiile de seară sunt ceea ce știe și ce îi place cel mai mult lui Hudorojcov. E nevoie de o abordare specială pentru alegerea țesăturilor, muncă grea – drapaje, decupaj, broderii, dar și soluții neobișnuite. Moda pentru Evgheni înseamnă abilitatea de a fi creativ, de a se exprima, de a-și dezvolta propriul stil de design și, în același timp, de a ține pasul cu cerințele vremii și ale clienților. „La crearea ținutelor de seară respect o regulă strictă: nu există rochii identice. Pentru fiecare client, rochia este modificată cu cel puțin 40%.” Evgheni Hudorojcov își propune să învețe arta broderiei de mână la Paris, să locuiască și să muncească mereu în mișcare, prin toată lumea, și să se realizeze în creația sa. „Clientul meu este femeia care se iubește. Marea mea realizare este că am ajuns în acest punct și continui să muncesc. Idolii mei în lumea modei sunt Elie Saab, casa Chanel (pe timpul lui Coco Chanel), Schiaparelli, Valentino, Balenciaga – cei care creează. Totuși încerc să nu ma uit prea mult la alții, ca să nu mă pierd pe mine.” 10 lucruri pe care trebuie să le știi despre Evgheni Hudorojcov: 1. Și-a câștigat primii bani la vârsta de 14 ani, în calitate de consultant „Oriflame” 2. La 15 ani Evgheni a primit prima comandă: a creat costume pentru un spectacol școlar 3. Printre preferințele sale muzicale se numără Madonna, jazzul și muzica clasică 4. Marca „EHO” a participat la 15 prezentări în toată lumea 5. Echipa lui Hudorojcov este formată din 7 persoane 6. Evgheni își prezintă colecțiile de 2 ori pe an, la show-urile „Din Inimă”, dar participă și la prezentări speciale cu rochii de mireasă 7. Coaserea unei rochii durează, de regulă, 2 săptămâni 8. O rochie „EHO by Evgheni Hudorojcov” costă între 250 și 3000 de euro 9. Dintre designerii locali Evgheni le menționeză pe Katya GRI, Julia Allert, Valentina Vidrașcu și Ludmila Storojuc 10. În curând, în centrul comercial „Unic” va fi pusă în vânzare o linie separată pret-a-porter „EHO” Acest articol a fost realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID).Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară (în special îmbrăcăminte, încălțăminte și accesorii), și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Autor: Anya Glazkina Sursa: Locals.md"
1,https://nataalbot.md/2016/09/28/euvindinmoldova-combinatul-de-vinuri-cricova-si-subteranele-sale/,"Azi vă invit la Combinatul de Vinuri „Cricova” S.A., recunoscut prin lege ca patrimoniu cultural național, în prezent fiind un adevărat oraș subteran, cu galerii ce se întind pe o distanță de 120 de kilometri. Vizita de la Cricova mi-a dat un sentiment de mândrie. Din acelea pe care le trăiesc cetățenii unor țări mari, puternice și bogate, cu o economie prosperă și cu un nivel de viață ridicat. Toate sunt bine puse pe roți la ei. Au peste 40 mii de turiști anual, dar vor să crească la peste 50 mii. Eu sincer le doresc asta. Pentru că beciurile de la Cricova sunt o destinație pe care o poți recomanda cu inima împăcată oricărui străin. Au ghizi vorbitori de limbi străine, au infrastructura necesară, indicatoare traduse, totul arată impunător și somptuos. Dar până a ajunge la străini, haideți noi, acele câteva milioane de cetățeni ai Moldovei să mergem măcar o dată în subteranele de la Cricova. Pentru că necunoscându-le noi povestea, nu o vom putea transmite altora. Vinul spumant este un adevărat rege al orașului subteran de la Cricova, aici fiind păstrate peste 3 000 000 de sticle, un număr practic echivalent cu populația Republicii Moldova. Vinoteca Combinatului Cricova găzduiește o colecție unică de 1 300 000 de sticle de vin, iar personalități precum Angela Merkel, Joe Biden au caze speciale ce conțin colecții de vinuri moldovenești. Mai mult, aici se regăsesc 158 de mărci rare de vinuri de Bordeaux, Burgundia, Moselle, Tokaj sau Rhein. Totodată, la 80 de metri sub pământ, Combinatul de Vinuri „Cricova” S.A. dispune și de un cinematograf în piatră, care are o capacitate de 40 de persoane. Beciurile din Cricova găzduiesc evenimente inedite printre care defilări și prezentări de modă, precum și singurul maraton din lume desfășurat într-un beci de vinuri – WineRun. Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/10/04/euvindinmoldova-cu-motocicleta-prin-subteranele-din-milestii-mici/,"În raionul Ialoveni, la nici jumătate de oră distanță de Chișinău, se află complexul oenoturistic „Mileștii Mici”, destinația care a scris istorie și ne-a făcut țara cunoscută în toată lumea, intrând în„Cartea Recordurilor Guinness” pentru cea mai mare colecție de vinuri din lume. Am avut noroc ca vizita noastră la Milești Mici să coincidă cu cea a unui grup de motocicliști, veniți tocmai din țările Baltice. Băieții au ajus în Moldova deloc întâmplător. Această destinație i-a interesat în mode deosebit pentru că nu mai exostă în lume subterane pe care să le poți parcurge pe motocicletă. Nu au gustat nici măcar o gură de vin, dar au făcut multe poze și au fost de-acord să ne ajute nițel cu filmarea. vedeți mai jos ce-a ieșit. Beciurile de la „Mileștii Mici”, în trecut mine de calcar, numără peste 200 km lungime, dintre care aproximativ 55 sunt utilizate, prezentând un adevărat punct magnetic ce atrage turiști din toate colțurile lumii. Aici, la 80 m sub pământ, se păstrează cea mai mare colecție de vinuri din lume, ce numără peste 1.500.000 de sticle. Pentru a înregistra recordul, experții de la „Guinness Book” au petrecut o lună întreagă în beciuri, timp în care au numărat sticlă după sticlă pentru a-l valida. Temperatura constantă de 12- 4°C și umiditatea relativă de 85-95% sunt ideale pentru păstrarea rezervelor vinicole moldovenești, și perfecte pentru maturarea vinurilor de elită. „Colecția de Aur” de la „Mileștii Mici” este compusă din vinuri ce păstrează istoria vinificaţiei moldovenești precum: „Pinot”, „Traminer”, „Muscat”, „Riesling”, „Feteasca”, „Dnestrovskoe”, „Milestskoe”, „Codru”, „Trandafirul Moldovei”, „Auriu”, „Cahor Ciumai”, „Marsala” etc. În 1985, atunci când „legea prohibiției” a impus distrugerea tuturor plantațiilor de viță-de-vie și a rezervelor de vin din Uniunea Sovietică, angajații de la „Mileștii Mici” au reușit să salveze 50.000 de sticle de vin, creând un spațiu secret, în care le-au depozitat, pentru a le feri de distrugere și a conserva patrimoniul vinicol. Valoarea vinurilor produse la „Mileștii Mici” poate fi apreciată într-o atmosferă inedită, în sălile de degustare și în restaurantul săpat în stâncă, alături de bucate selecte, ce satisfac cele mai rafinate gusturi ale vizitatorilor . Atrași de descoperiri unice, de poveștile locului și de gustul extraordinar al vinurilor, peste 30.000 de turiști vizitează anual beciurile de la „Mileștii Mici”. Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/09/30/euvindinmoldova-chateau-vartely-de-pe-stanca-orheiului/,"La Chateau Vartely am ajuns pentru prima dată vara aceasta, deși auzisem de ei de mai mulți ani. Tot nu găseam o ocazie să merg la Orhei pentru o vinărie, dar uite că #EUVINDINMOLDOVA m-a adus aici. Localitatea de pe stâncă sau „Varheli”, cum se numea pe timpuri orașul Orhei, a dat numele uneia dintre cele mai moderne vinării din Moldova, „Château Vartely”. Fondată în anul 2004, vinăria s-a dezvoltat și a devenit un imens complex turistic, unde se întâlnesc tradiția și modernitatea. Vinurile „Château Vartely” sunt create din struguri cu un terroir unic, cultivați pe plantațiile proprii cu viță-de-vie de cea mai înaltă calitate, pe o suprafață de 260 ha. Pe lingă numeroasele medalii și distincții, unele din vinurile companiei sunt o adevărată inovație atît pentru piața locală cît și pentru piețele de export – dovada fiind vinul fabricat din struguri ce au fost afectați de o ciupercă supranumită ”mucegai nobil”, fapt ce i-a conferit vinului ”Chardonnay Botrytis” un gust cu totul unic, îmbinând dulceața mierii, aroma de caise uscate, cu un gust ușor amărui pe cerul gurii. Una dintre piesele de bază ale complexului este restaurantul, cu o capacitate de 260 de locuri, specializat în bucătărie franceză, combinată armonios cu cea națională. Bucătarul-șef propune rețete culinare alese, care vor reuși să satisfacă cele mai rafinate gusturi, cum ar fi salata din ficat de iepure, gătită după o rețetă proprie, secretă, în care se folosesc doar ingrediente autohtone, provenite din împrejurimile vinăriei. Restaurantul găzduiește atât întruniri călduroase în familie, cine romantice sau întâlniri de afaceri, cât și banchete sau ceremonii de proporții. Complexul pune la dispoziția amatorilor de vin și doua săli de degustare. În sala principală vizitatorii pot degusta și cunoaște vinurile de producție „Château Vartely”. Cea de-a doua sală de degustare, „Colecția Mondială”, prezintă cea mai vastă colecție din Republica Moldova, care cuprinde vinuri de pe cele 5 continente și invită la un tur virtual prin renumitele zone vinicole ale lumii. Peste 13.000 de vizitatori anual aleg complexul turistic „Château Vartely”, care include case de tip hotelier cu capacitate de cazare pentru cel puțin 40 de persoane, 2 terase, cramă, o curte interioară mare și o zonă de agrement. Pentru a reprezenta fidel ospitalitatea tuturor zonelor geografice ale țării, casele sunt construite din materiale tradiționale și după arhitectura specifică: Casa de la Centru – cu elemente de piatră și lemn, Casa de la Nord – cu elemente de metal și lemn, Casa de la Sud – cu elemente de argilă și lemn. Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/09/28/euvindinmoldova-combinatul-de-vinuri-cricova-si-subteranele-sale/,"Azi vă invit la Combinatul de Vinuri „Cricova” S.A., recunoscut prin lege ca patrimoniu cultural național, în prezent fiind un adevărat oraș subteran, cu galerii ce se întind pe o distanță de 120 de kilometri. Vizita de la Cricova mi-a dat un sentiment de mândrie. Din acelea pe care le trăiesc cetățenii unor țări mari, puternice și bogate, cu o economie prosperă și cu un nivel de viață ridicat. Toate sunt bine puse pe roți la ei. Au peste 40 mii de turiști anual, dar vor să crească la peste 50 mii. Eu sincer le doresc asta. Pentru că beciurile de la Cricova sunt o destinație pe care o poți recomanda cu inima împăcată oricărui străin. Au ghizi vorbitori de limbi străine, au infrastructura necesară, indicatoare traduse, totul arată impunător și somptuos. Dar până a ajunge la străini, haideți noi, acele câteva milioane de cetățeni ai Moldovei să mergem măcar o dată în subteranele de la Cricova. Pentru că necunoscându-le noi povestea, nu o vom putea transmite altora. Vinul spumant este un adevărat rege al orașului subteran de la Cricova, aici fiind păstrate peste 3 000 000 de sticle, un număr practic echivalent cu populația Republicii Moldova. Vinoteca Combinatului Cricova găzduiește o colecție unică de 1 300 000 de sticle de vin, iar personalități precum Angela Merkel, Joe Biden au caze speciale ce conțin colecții de vinuri moldovenești. Mai mult, aici se regăsesc 158 de mărci rare de vinuri de Bordeaux, Burgundia, Moselle, Tokaj sau Rhein. Totodată, la 80 de metri sub pământ, Combinatul de Vinuri „Cricova” S.A. dispune și de un cinematograf în piatră, care are o capacitate de 40 de persoane. Beciurile din Cricova găzduiesc evenimente inedite printre care defilări și prezentări de modă, precum și singurul maraton din lume desfășurat într-un beci de vinuri – WineRun. Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2017/10/20/acasa-la-regis-marcon-bucatarul-care-daruieste-amintiri-gustoase/,"Dacă ați ști cât de greu mi s-a dat acest articol. Am lucrat la el vreo 2 săptămâni. Tot scriam și ștergeam, scriam și ștergeam. Și asta pentru că vroiam foarte tare să iasă un articol frumos, prin care să reușesc să transmit întocmai toată frumusețea și magia locului despre care vă voi povesti azi. L-am chinuit, l-am tot chinuit și iată-l. Savurați-l și trimiteți-mi poze, dacă apucați să ajungeți pe acolo. Vara aceasta am avut fericită ocazie să ajungem pe un vârf de munte, în satul Saint Bonet-le-Froid, din regiunea Auvergne a Franței. Am ales această destinație deloc întâmplător, fiind din nou inspirată de un curs de la universitate, despre afaceri turistice care au avut un impact pozitiv asupra întregii comunități. În cadrul cursului, profesoara noastră, Julia Csergo, ne-a povestit cu mult entuziasm istoria unui mare bucătar francez, care a reușit să-și transforme satul natal într-o destinație extraordinară pentru gurmanzi rafinați, căutători de experiențe noi. Am închiriat o mașină la Lyon și, după 2 ore de drum, plutind printre sate, râuri și munți, am ajuns în Saint-Bonet-le-Froid, satul natal al omului-legendă (asta eu mai târziu am aflat, după un Google search) Regis Marcon. Regis își trage rădăcinile dintr-o familie de fermieri, cu mulți copii, vreo șase. La un moment dat, părinții săi au renunțat la prelucrarea pământului și au deschis prima cafenea din sat, treptat ajungând să fie o mică pensiune. Mama sa, Maria-Louise, nu a făcut școală de ospitalitate și nici de bucătărie, și doar zâmbetul și curajul au ajutat-o să crească afacerea. La 18 ani Regis rămâne fără tată și se alătură mamei sale, în bucătăria pensiunii, pentru a o ajută să hrănească toate gurile din casă. Se pare că arta culinară l-a cucerit pe tânărul Regis, așa că merge să facă școală de bucătar și la 25 de ani absolvește Liceul de hotelerie Lesdiguière din Grenoble, iar mama îi transmite frâiele întregii afaceri. Au urmat ani în care succesele s-au ținut lanț de Regis. Premii după premii au curs în palmaresul său. La 34 de ani obține prima stea Michelin, iar la 49 de ani o primește deja și pe cea de-a treia. Cel mai important este că în toți acești ani, Regis nu s-a îmbătat cu celebritatea pe care a obținut-o, nu a plecat prin lume după noi înălțimi. A rămas în satul său natal, pe vârf de munte, unde și-a țesut visul treptat, an după an mai construind câte ceva. Astăzi Regis își administrează afacerea împreună cu fiul său, Jaques, și el bucătar. O simplă pensiune s-a extins până la un adevărat complex turistic, ce include două hoteluri de 3 stele, un bistro de trei stele, un hotel de patru stele, un restaurant de patru stele, o școală de bucătărie, o patiserie și un SPA. Atunci când am făcut online rezervarea de hotel, am luat un pachet, în care a fost inclus un mic dejun și o sesiune gratuită la SPA. Am profitat de ofertă și credeți-mă, chiar și în lipsa pozelor de la SPA, e ceva de vis. Sper că se citește pe față:) Produsul-simbol al localității Saint-Bonet-le-Froid sunt ciupercile forestiere din zonă. Iar Regis Marcon a avut grijă să exploateze la maxim acest ingredient în construirea identității sale de bucătar, ajungând să fie primul care a folosit ciupercile în pregătirea deserturilor. Iată un exemplu de rețete inventate de el: chocolat et praliné de cèpes (hribi) sau charlotte pêche, banane et caramel de morille (zbârciog) sau brochette de banane et morilles sur brioche d’épices, sorbet de poire (ca cea din imagine) Sursa fotografie: Nu știu dacă ați remarcat, dar denumirile bucatelor semnate de Regis Marcon sună ca o poezie. Chiar și meniul restaurantului sună ca o poezie de dragoste: Suprême de pigeonneau au foie gras et chou vert sau Chaud-froid de légumes d’automne et champignons, beignet de crevettes. Pe lângă ciuperci, pe care le poți întâlni practic în fiecare mâncare creată de Regis, semnătura bucătăriei sale este definită și de alte produsele locale precum lintea verde de Puy – ceva cu care localnicii se mândresc de rup cămașa de pe ei. Sursa fotografie: Castanele , carnea de vită de Mezénc și mielul de Velay de asemenea se regăsesc cu mențiunea ”mândria noastră locală”. Sursa fotografie: Ajunși la Saint-Bonet-le-Froid, am găsit o liniște și o frumusețe copleșitoare a unei localități de munte, pe care o poți măsura cu o riglă, de mică ce e. Înconjurat de văi care îți taie respirația, peisaje pentru cărți poștale, case din piatră, o biserică, buticuri gourmande și…. micul imperiu a lui Regis Marcon, armonios înscris în peisajul satului montan, Saint Bonet pare să fie totuși o destinație nu foarte aglomerată. Ne-am cazat în hotelul La Decouverte și cât mai era soarele pe cer, am luat bicicletele pentru a explora zona. Priveliștile rurale mi-am amintit de peisajele montane ale României: abundență deconifere, flori de câmp, aer îmbietător, văcuțe care pasc iarbă pentru lapte de care nu mai găsești în magazine. Cred că iernile în Saint Bonet nu sunt deloc blânde, iar viața satului ar fi fost paralizată pe timp rece, dacă nu era Regis aici. Între timp se făcuse ora cinei, și-am mers la restaurantul hotelului în care eram cazați. Bucătăria deschisă și bucătării care roiau ca albinele m-au făcut să-i spionez puțin, ca să observ cum se aranjează în farfurie arhitectura salatei de roșii, cum se prăjește fileul de rață, pe care îl comandasem sau cum se decorează deserturile. Fascinantă priveliște! Am ales o salată cu o denumire seducătoare: La declinaison des tomattes et fraises aux amandes. Aici mi se termină vocabularul și nu vreau să fac exces de adulații. Să citim pozele. Păstrav cu legume Piept de rață cu vânătă coaptă. Urmează deserturile… Și când tocmai ni se părea că am gustat din paradisul gastronomiei, într-un local de doar 3 stele, am aflat că de fapt, pe aceeași colină, la vreo 500 m mai sus se află un alt hotel și restaurant, de data aceasta de 4 stele, și tot ale lui Regis. E un loc în care lumea vine cu helicopterul pentru un prânz, iar meniul e cam scumpușor (modest spus). Așa că am mers doar cu văzutul acolo. Nici de data aceasta nu am fost dezamăgiți. Decorat modern, cu mobilier de calitate și obiecte de artă pe ici-colo, inclusiv in farfurie. Acest hotel îți oferă camera cu 380 de euro/ noaptea, iar la restaurant o persoană poate avea un meniu din 3 feluri la aproape 160 de euro. Nu ai cum să te superi pe ceea ce nu neapărat îți poți permite. Eu am sărbătorit în gând norocul de a fi ajuns aici ca să văd cu ochii mei tot ce ne-a povestit profesoara la universitate. Un om și-a transformat satul natal într-o destinație de lux, creînd locuri de muncă, construid atracții pentru turiști, înviorând viața întregii comunități, plătind taxe. Dar cel mai important, talentul culinar al acestui om a adus gastronomia fină la întâlnire cu produsele locale, le-a construit o scenă de teatru și le oferă spectatorilor experiențe de neuitat. Vă mulțumesc că ați avut răbdare să citiți această istorie. Eu foarte tare m-am străduit să vă transmit trăirile noastre. Eu una m-am topit în acel weekend de iulie. Iar la plecare, ca să nu scăpăm o altă invenție de-a lui Regis, ne-am dus până la patiseria lui. Și ne-am luat la pachet niște glucoză pentru creier, ca să aibă combustibil pentru a salva cât mai bine amintirile:) Ah da, nu vi l-am arătat pe Regis. L-am văzut afară, mânca la o masă cu angajații săi. Și așa emoționată cum eram, l-am salutat, i-am spus că am învățat despre el la școală și am făcut apoi o poză. Bineînțeles i-am spus ce gustos a fost totul! Dar acest articol nu e despre mâncare, ci e despre marele meu vis să construiesc o experiență culinară care ar valorifica produsele locale și ar contribui la creșterea unei comunități rurale:) Iar pentru un vis ca acesta vânez oameni care să mă inspire și caut bucățica ceea de sătuc la care îmi va zvâcni inima în piept. Eu simt că e pe drum. Fotograf personal (nunți, cumetrii, botezuri, divorțuri) –"
1,https://nataalbot.md/2017/11/28/amintiri-din-copilarie/,"Cei de Dr Oetker mi-au propus să testez jeleul lor la pregătirea unui desert. Stăteam cu maică mea de vorbă la telefon și o întrebam ce desert să fac eu din cele ale casi noastre. La care maică mea îmi zice: Da’ știi, nana Galea, are un desert nou cu jeleu. Hai că ți-l fac eu și ți-l arăt. E tare gustos și arată bine. Poate vii și tu mai repede acasă. Și-ți mai fac unul. Lucru bine știut: jeleurile sunt desertul preferat al tuturor copiilor. Se pregătesc ușor și rapid, permit să fii creativ, folosind fructe proaspete sau congelate, frișcă, iaurt etc. La noi în casă, de exemplu, Jeleul se făcea din sucul de la vișinele conservate, pe care mămica le folosea la colțunași sau plăcinte sau din dulceață de coacăză. Și nu știu dacă era pe pământ cineva mai fericit atunci când aflam că mămica gătește jeleu pentru următoarea sărbătoare din casă. De data asta urma să încercăm ceva nou. Un jeleu ”Cuburi colorate” de la nana Galea. Puteți să-l faceți în straturi colorate. Puteți să-l faceți și din cuburi colorate, turnate cu un strat alb. Funcționează în baza la același principiu, dar arată diferit. Se pun pe foc 400 ml de apă. Se adăugă conținutul plicului de jeleu Dr Oetker în apa fierbinte și se amestecă bine timp de 2 minute, până se dizolvă gelatina complet. În niciun caz nu fierbeți jeleul. După dizolvarea totală a acestuia, îl turnați în forme de sticlă sau caserole, îl lăsați să se răcorească și apoi îl puneți la frigider pentru circa 4 ore. În cazul în care doriți să pregătiți jeleul în straturi din diferite culori, la turnarea fiecărui strat nou, precedentul strat trebuie să fie complet răcorit și gelificat. Iar dacă vreți să-l faceți din cuburi colorate, atunci straturile gelificate trebuie tăiate cuburi și apoi turnat de-asupra un nou strat, de data aceasta alb. Ca să dați o formă estetică jeleului, caserola este un recipient mai potrivit decât vasele din sticlă, care trebuie puțin încălzite înainte să răsturnați din ele jeleul. Decorați cu ce vă place. Maică-mea a folosit un pachet de pomușoare locale, congelate. Vouă care vă vi se pare mai apetisant? Eu pentru cel din stânga mă duc acasă în decembrie. Recenzie de la Doamna Alexandra Albot despre jeleul Dr Oetker: Bineînțeles că jeleul e mult mai bun decât altele pe care le-am încercat. Și trebuie să-ți spun că și la gust îmi place. E pur și transparent. NU e ca jeleurile pe care le foloseam înainte, e mult mai calitativ."
1,https://nataalbot.md/2017/12/08/barcelona-fructe-de-mare-gaudi-atentie-la-portofel/,"Prevăd cum în curând va începe perioada listelor de dorințe pentru anul care vine. Iar în ele neapărat va fi și un punct legat de călătorii. Dacă Barcelona nu este încă în lista destinațiilor bifate de voi, atunci trebuie neapărat să o includeți. De ce? Hai să vedem! Barcelona este un oraș turistic cum mai puține găsești în Europa. Asta înseamnă o sumedenie de comodități pentru turiști. Începând cu un oficiu turistic, pe care îl poți găsi ușor la aeroport, până la transport public de la aeroport până în oraș, care cu câțiva euro și în scurt timp te va aduce chiar în Plaza de Catalunya, adică inima orașului. Au o rețea publică de biciclete, care mai tot timpul e pustie, probabil fiind foarte solicitată. Și, au o problemă cu hoții de buzunare. Șterpelesc, cât ai zice pește, orice e ușor accesibil, la vedere sau într-un buzunar deschis. O spun nu din auzite, ci din experiența mai multor oameni apropiați. Așa că atenție, atenție și iarăși atenție. Telefoanele mobile, portofelul și actele le țineți doar în buzunarele interioare. Noi am ajuns la Barcelona pe la un început de august. O căldură infernală și un sentiment neplăcut de talcioc sufocant. Foarte mulți turiști, enorm de mulți turiști, care te fac să vrei să evadezi undeva, într-un loc mai aerisit și răcoros. Așa cum noi la Barcelona aveam prieteni, la care urma să stăm, nu a trebuit să ne batem capul de cazare. Prin 2007, când am fost prima dată la Barcelona, am căutat să închiriem un apartament și am găsit ceva foarte frumos, curățel și aproape de centru. Deci, la capitolul cazare chiar nu-mi fac griji pentru voi. În plus, sunt aproape sigură că dacă scrieți o postare pe FB, neapărat veți găsi moldoveni gata să vă cazeze la ei acasă pentru o chirie modică. Prietenii la care noi urma să stăm, se eliberau mai târziu, așa că ne-am grăbit să găsim un locker room, unde să ne lăsăm bagajele și să profităm de aceste ore. Apropo, o altă chestie foarte comodă și accesibilă pentru turiști, e să îți poți depozita bagajele într-un loc securitar, unde pentru câțiva euro poți scăpa de bagaje, dacă, de exemplu, trebuie să eliberezi hotelul cu mai multe ore înainte de zbor. Odată eliberați de genți, am mers imediat la piața centrală din Barcelona, Boqueria Market. Un loc legendar, frumos, gustos și….forfotind cu turiști. Ei, dar asta nu ar trebuie să vă descurajeze. Pentru că v-am obișnuit deja cu această idee. Boqueria, este sigur un loc de văzut și descoperit când ajungeți la Barcelona, cel puțin pentru prima vizită . Acum, dacă mai ajung la Barcelona, nu cred că m-aș mai duce acolo să mănânc, pentru că sunt prea multe alte locuri de descoperit. Cимпатичная девушка Светлана ne-a salutat și ne-a dat meniul să-l examinăm. Dacă sunteți gourmand(ă), piața Boqueria e bună de mers la vânătoare de gusturi, arome și culori. O multitudine de comercianți cu fructe de toate felurile, sucuri fresh, dulciuri, jamon, cașcavaluri și….fructe de mare. Pentru mine, farmecul acestei piețe constă în faptul că acolo unde vezi că peștele mai dă din coadă, poți să rogi să ți-l și gătească. Boqueria e un fel de piață-restaurant. Aici cumperi mâncare, deguști sau chiar mănânci bine. Înainte să alegeți locul în care să aterizați pentru niște tapas, vă recomand să magazinați puțin printre rânduri. Traversați piața în lung și în lat și doar apoi alegeți unde să mâncați. Vedeți și voi unde sunt cozi și e trafic mare de clienți. Acolo e mai mult ca probabil ca mâncarea va fi bună și proaspătă. Noi am prins două locuri la o tejghea și am comandat 2 cerveza, adică beri, și niște platouri cu fructe de mare. Nu vă recomand la Boqueria să comandați bucate care presupun mai multă pregătire în avans, precum ar fi niște tapas cu diverse creme, carne, etc. E prea mare căldura, condiții de păstrare nu prea sunt și e cam riscant, după mine. Mai bine comandați ceva proaspăt, care se va găti chiar în fața voastră. La capitolul fructe de mare, practic nu vă pot preveni de nicio dezamăgire. Sortimentul e mare, produsele sunt proaspete, ținute pe gheață și sunt destul de caloriinice. Deci dai un ban, dar face. La capitolul garnitură, vă recomand să evitați cartofii sau orezul. Nici nu e sănătos, nici nu vă trebuie pe căldură să vă încărcați stomacul. Luați-vă niște legume grilate. Sparanghel sau acești minunați ardei pe nume Pimientos de Padron, prăjiți în ulei și serviți doar cu sare. La cât de buni sunt și la căți moldoveni locuiesc în Spania, mă mir cum de nimeni încă nu i-a adus în Moldova ca să-i cultive. Sunt snackul perfect. Fructele de mare sunt specialitatea mea preferată, din toate mâncărurile care pot fi încercate în Spania. Sunt accesibile, prezente mai în toate meniurile de restaurante, gătite bine și simplu, cu usturoi și cam atât. Din fericire, Barcelona e mai mult decât gastronomie faină. O simplă plimbare pe străduțe înguste îți satisface pofta de frumos. Din acest magazin le-am luat la prietenii noștri un bol de salată. Cred că am stat vreo 45 de minute ca să-l aleg , atât de frumos era aici. Un alt lucru care bucura la Barcelona, este libertatea pe care o simți în aer. De la arhitectura cosmică a lui Gaudi, până la murale curajoase, oameni îmbrăcați colorat sau semi dezbrăcați și cupluri de gay, care se țin tandru de mână. La un moment dat m-am întrebat cum se simt aici est-europenii, în special cei veniți din țări homofobe precum Rusia. Orașul acesta e o tortură pentru homofobi. Așa că nu mergeți la Barcelona, dacă v-ar chinui priveliștea a două femei, sărutându-se tandru în stradă sau a doi bărbați care merg la braț. E o priveliște frecventă pentru acest oraș și asta îl face și mai simpatic. Dacă tot am ales Barcelona ca una dintre destinațiile noastre culinare din vara lui 2017, voi reveni la mâncare. De data aceasta gătită acasă. Arcadie și Irina, gazdele noastre, erau foarte ocupați cu tabăra pentru copii, pe care o organizau la Barcelona. Dar pentru o sfântă cină, gătită acasă, au găsit timp și cu ocazia asta vreau să vedeți doar o fotografie din minunatul apartament în care stau ei. Dacă m-aș naște într-o nouă viață, pe mine vă rog să mă faceți măcar și menajeră, dacă nu proprietara acestui apartament. Cu poduri înalte și cu multe dormitoare, cu balcoane și geamuri mari, care lasă lumina și gălăgia din centrul Barcelonei să intre în casă. Cu Arcadie am gătit din nou fructe de mare, cumpărate la market. Le-am gătit cum știu eu mai bine, iar Arcadie a îngrijit grătarul. Creveți (camaron) fragezi, calamari și razor clams sau navajas s-au întâlnit toate de-asupra focului, cu un sos picant din ulei de măsline, piper cayenne și usturoi. Atmosfera nocturnă din casă era și mai prețioasă, după ce au adormit cei doi prichindei ai gazdelor. Așa că noi în liniște și pace am savurat fructele de mare, cu un bol mare de salată proaspătă și un vin răcoros. La Barcelona am stat doar 3 zile. Dar am avut noroc de câteva experiențe prețioase, precum să întâlnim în stradă niște moldoveni care să ne propună o ieșire împreună pentru a doua zi. Am mers cu drag pe muntele Monserrat, aflat la 40 km distanță. E cea mai înaltă formă de relief din această regiune a Cataloniei. Iar pentru mine, care am vizitat Barcelona de câteva ori înainte, Monserrat a fost o descoperire foarte plăcută. Legenda spune că intr-o seară de sâmbătă a anului 880, câțiva tineri păstori au văzut căzând din cer o lumină strălucitoare insoțită de o muzică frumoasă. Evenimentul a avut loc câteva sâmbete la rând, iar băieții și-au chemat părinții și pe Rectorul de Olesa de Montserrat să vadă minunea. Acesta a inștiințat Episcopul de Manresa despre minunea de pe munte, şi, căutînd in locul unde cădea lumina, au găsit intr-o peşteră icoana Fecioarei Maria. De câte ori preoții incercau să mute icoana la Manresa, aceasta devenea foarte grea și imposbil de mutat. Acest lucru a fost interpretat ca un semn divin, un semn care spunea că Fecioara trebuie să rămână pe Montserrat, unde să fie adorată de către toți cei credincioșii. (sursa: ) Drumul de la parcare până la mănăstire era împânzi cu artizani din regiune, care vindeau brânzeturi, jamon, dulcețuri și miere. Clar că nu am putut să plec fără să-mi iau o bucată de cașcaval, care, compărând-o la preț cu un cașcaval similar, dar cumpărat într-o cooperativă din Barcelona, părea să fie la prețul aurului. Dacă ajungeți pe la Barcelona, mergeți neapărat la Paradeta. După cum vedeți, gurmanzii știu de acest local și cozile sunt mari, dar merită toată așteptarea. Aici ne-a dezlănțuit cum am putut noi mai bine și am mâncat pe săturate fructe de mare. Iar dacă desertul cel de toate zilele trebuie neapărat bifat și la Barcelona, atunci Crema catalana e sigur recomandarea mea. Am gustat-o pentru prima dată, și mi-a amintit de binecunoscutul creme brule, pe care eu îl ador. Ei bine, diferență dintre franțuzeasca Creme brule și spaniola Crema catalana este că în prima sunt folosite mai puține ouă și este gătită din frișcă, pe bain-marie, iar ultima este pe bază de lapte, conține scorțișoară, zest de lămâie și este fiartă pe foc. La Barcelona poți mânca bine, face shopping bun. Acolo am descoperit eu unul din magazinele mele preferate Cos, dar trebuie neapărat și de culturalizat nițel. Alegeți câteva locuri legendare precum Sagrada Familia, La Pedrera, Casa Batllo, Parcul Guell sau mergeți la vreo expoziție. Sunt prea multe activități interesante ca să ratați ocazia de a vă mai îmbogăți și cultural. Noi am fost la muzeul del Disseny, unde am văzut o super expoziție despre istoria rochiei, dar și o expoziție despre istoria publicității printate și am mai apucat să prindem absolut întâmplător și gratuit o expoziție multimedia, sponsorizată de o mare companie locală de televiziune, cu ocazia aniversării sale de 20 de ani. Toate au fost extraordinare. Am ajuns și pe la mare într-o seară și am sorbit din cocktailuri până dimineața. Am fost și la munte, și pe La Rambla ne-am plimbat – legendara pietonală a orașului. Barcelona este foarte ofertantă pentru cei cărora nu le place să gogească atunci când călătoresc. Și mie îmi place să revin aici, dar condiționat. Numai nu în august. Deși noaptea nu mai contează anotimpul. Barcelona nocturnă e splendidă ."
1,https://nataalbot.md/2018/02/15/cine-s-cei-mai-buni-bucatari-din-moldova/,"Hai să vă întreb ceva! Căți bucătari celebri în lume vin din Moldova? De-acord, Moldova e plină de probleme, gastronomia nu e cartea de vizită a țării noastre și, în genere, n-avem noi timp să ne ocupăm de o materie atât de fină. Dar câți bucătari celebri măcar pe local cunoașteți? Celebri, în sensul că lumea îi cunoaște la față, îi știe pe nume, îi recunoaște în stradă, sunt vedete la TV, apar în reviste, lumea rezervează din timp un loc la ei la restaurant, au contracte cu companii locale din sfera agroalimentară, merg la concursuri să ne reprezinte? Vreo doi? Atât? Sunt sigură că fiecare dintre voi poate număra, cel puțin, vreo 10 locuri din Chișinău, unde îi place să meargă pentru mâncare bună. Cine gătește această mâncare, v-ați întrebat vreo dată? Oriunde în lume, cu mici excepții, nu patronul face reputația restaurantului, ci omul care gătește mâncarea. Acela care concepe meniul, dozează ingredientele, își folosește toată experiența, secretele și creativitatea. De ce bucătarii din restaurantele noastre sunt atât de puțin cunoscuți? Cu mici excepții, bineînțeles. Unele nume reușesc să iasă din anonimat, când bucătarul este și patron al localului, cum e în cazul lui Petru Chicu sau, mai nou, localul lui Marian Danu. Chiar zilele trecute, o vedetă de la noi se lăuda pe fb cu faptul că va avea un meniu special în restaurantul său : ”в дни Масленицы наш Шеф Повар подготовил для вас спец блюда с блинами. Поверьте на слово-это очень вкусно и что хорошо, на любой вкус”. Скажите, a у вашего шеф повара ести имя?, mă întreb eu de fiecare dată când văd asemenea postări. De ce atunci când ieșiți în scenă să cântați nimeni nu vă prezintă ”acum va veni să cânte o artistă”, ci vi se spune pe nume? Există mai multe motive pentru care bucătarii moldoveni sunt prea puțin cunoscuți de public. În primul rând , noi încă mai avem urme sovietice în mentalitatea și cultura noastră, unde era încurajat conceptul de ”colectiv” și nu de ”individ”, unde dacă ridicai capul mai sus de nasul tău, gestul era văzut ca tupeu și dorință de autoafirmare, egoism, un atentat la bunăstarea colectivă. În al doilea rând, majoritatea bucătarilor noștri nu muncesc în bucătăria propriului restaurant, ca să poată să-și crească autonom un nume. Majoritatea depind direct de șeful lor. Unii ar spune că patronii de restaurante nu prea vor să investească în marketingul bucătarului lor, de frica unei cereri de mărire a salariului, fie că ar deveni prea vizibil și ar fi furat de un alt local. În ambele cazuri, patronii consideră că investiția în notorietatea bucătarilor este deocamdată o pierde pentru buzunar. În al treilea rând, noi nu avem cultură gastronomică. Mâncatul în Moldova este văzut drept o formă rudimentară de a pune la stomac pentru a prinde la puteri, ca să poți trage din plug. Dacă ar fi depășit acest stereotip prin educație și culturalizare, ar apărea și nevoia publicului de a identifica eroi ai acestei culturi, promotori care contribuie la dezvoltarea ei. Ar apărarea mai multe competiții de bucătari, festivaluri culinare. Mai nou, la Chișinău a avut loc o ceremonie de premiere a celor mai buni bucătari. Am aflat absolut întâmplător despre asta. Din postarea unei cunoștințe, care este și el bucătar. Și mare mi-a fost mirarea să nu pot găsi nicio știre relevantă despre această ceremonie, pe niciun portal de știri local. Nicio procedură de voting, niciun top, măcar o fărâmă de informație despre faptul că urmează să fie organizat un asemenea concurs. Să organizezi un eveniment care să celebreze cei mai buni bucătari, iar publicul așa și să nu aibă habar cine sunt acești bucătari? Măcar o pagină de eveniment pe fb. Măcar un comunicat de presă. Dar, pornirea este bună. Așadar, cel de-al patrulea rând, ducem lipsa de comunicare. Să faci comunicare cu publicul este o profesie, adică este nevoie de abilități și un om responsabil pentru asta. În străinătate, de comunicare între restaurante și public se ocupă oameni sau agenții special angajate. La noi, fie sporadic o face patronul, fie și mai sporadic, când are timp liber, o face bucătarul. Nimic sistemic, nicio strategie bine pusă la punct de a menține vizibilitatea localui și a bucătarului. Și în al cincilea rând, am înțeles că foarte mulți dintre bucătarii noștri nici nu prea vor să fie scoși din bucătărie, nu vor să dea interviuri, nu vor să vorbească în fața camerei, se jenează, se bâlbâie. Pentru că pe ei nimeni nu i-a învățat cum să comunice cu publicul. Ei au fost învățați să gătească și meseria de bucătar în Moldova nu este tratată ca o artă, ci ca cea a unui strungar, care trebuie zilnic de sub strung să scoată mâncare la cantină. Or odată văzută ca artă și bucătarii vor fi tratați ca niște adevărați artiști. Iar artiștii nu au cum să se teamă de public. Ei își iubesc publicul, creează pentru public și primesc în schimb dragostea și aprecierea lui. Artiștii sunt firi foarte vulnerabile și fragile. Și singurul lucru care le dă curaj este aprecierea muncii lor. Am adus până acum în televiziune 2 bucătari: Petru Scalețchi și Petru Chicu. Odată ajunși pe ecran, sunt sigură că nici unul din ei nu ar mai vrea să fugă de popularitatea pe care au primit-o. Popularitatea este contagioasă. Am pornit acest articol cu un preludiu atât de lung, ca să vă invit să-l distribuiți și astfel să contribuiți la popularizarea bucătarilor noștri. Nu este un top, este o listă organizată în ordine alfabetică. Și este una pur subiectivă, bazată pe propriile mele experiențe sau ale celor pe care îi cunosc. Depun acest efort pentru ca atunci când cineva ar scrie pe Google : bucătari, Moldova, Chisinau, chef, best, restaurant..să poată afla elementare nume și să vadă fețele bucătarilor noștri. De ce este nevoie să ne cunoaștem bucătarii? Cum zicea profa mea de Tourisme gourmand, de la Universitatea la care învăț: Bucătarii unei țări sunt ambasadorii gastronomiei acesteia. Ei pot face ceea ce nici diplomații, și nici politicienii nu reușesc uneori: să popularizeze o destinație necunoscută pentru turiști și să o transforme într-o atracție. Important e ca și ei, bucătarii, să conștiintizeze cât de mult implicarea lor poate schimba starea de lucruri. Dându-ne drept exemplu Peru și revoluția culinară pe care au făcut-o bucătarii de acolo, transformând Eu știu că suntem departe de asemenea performanțe, și Chișinău încă are o cale lungă de parcurs până a deveni o destinație atractivă pentru turismul gurmand. Dar putem începe cu ceva, nu? Eu, de exemplu, cred că una dintre cele mai mari atracții ale orașului Chișinău este scena lui culinară. Iar bucătarii noștri ar trebui să iasă din anonimat, să se implice în cât mai multe evenimente, să experimenteze, să reinventeze gastronomia tradițională, să valorifice producătorii și ingredientele locale, astfel creând identitate, contribuind la creșterea economică a micilor producători, contribuind și mai mult la popularizarea gastronomiei noastre. Așadar, să începem. , Baba neagră cu cremă de vanilie, pateurile, gustările pentru vin și felul în carea Svetlana concepe setup-ul pentru mese au devenit deja o carte de vizită a restaurantului de la Castel Mimi, care deseori organizează evenimente culinare, ceea ce foarte mult bucură, deși nu am fost încă la niciun unul. Voi știți cât de puține femei bucătari noi avem? Este unul dintre bucătarii locali, al cărui pagină de fb cel mai puțin povestește despre meseria de bucătar. Emil, de fapt, e rocker în suflet. Veți găsi poze cu chitări, concerte. Dar Emil gătește legume la wok, burghere și tarte minunate pentru Rozmarin. Iar iarna aceasta la Berry Christmas am gustat un chutney, făcut de Emil, care atât de bun mi s-a părut la un vin, cu un cașcaval și crackeri, încât am ajuns de Crăciun la Montreal și am căutat o rețetă pe net, ca să-mi fac și eu câteva borcane de chutney. – Îmi place meniul lui Leosha de la Propaganda. Are umor. Iar un bucătar fără umor asta unul foarte trist. Îmi plac și câteva rețete pentru care aș reveni tot timpul în local. Pastele cu somn sunt preferatele mele, platoul cu mai multe deserturi de probă îmi place și, bineînțeles, minunata salată de varză cu morcov ”Unde-i miliardul”:)) , Petru este un carnivor și localul lui Petru nu duce niciodată lipsă de clienți care caută o carne bună. Deși aflat într-un loc din Chișinău despre care experții ar spune că nu ar merge nici o cafenea răblăgită, Petru demonstrează că se poate ca omul să sfințească locul. Petru a mai participat recent la deschiderea restaurantului ”Crud” de la Iași și, din câte știu, caută să mai deschidă un local în Chișinău. Nu știu dacă mai avem vreun restaurant în Chișinău cu o carte de vinuri locale atât de variată, cu frigidere destule ca să păstreze vinul adecvat și unul care îți servește la pahar practic orice vin dorit. , Mi Piace și echipa lor de bucătari a fost una dintre cele mai plăcute descoperiri ale mele la evenimentul Berry Christmas 2017. Cât de mult m-am bucurat să văd bună organizare, profesionalismul și creativitatea într-o singură echipă. Demult nu am fost la MiPiace. La drept vorbind, am fost doar o singură de dată, dar trebuie neapărat să merg pe la ei, pentru că pozele postate de Alexandru pe contul său de Instagram îmi lasă mereu gura apă. Știu că a muncit o vreme în Italia. A revenit acasă și creează niște chestii deosebite în bucătaria de la MiPiace. Deci sigur nu e vorba de bucătăria clasică italiană, ci mai degrabă despre modernism și foarte multă pasiune. , Nu prea am avut ocazia să gust din bucatele lui Marian. Mai mult îl văd gătind pe la TV. Știu doar că recent și-a deschis localul și lumea îl laudă frumos. , La Osho, la fel, am fost doar o singură dată. Dar atât de multă lume îl laudă pe Ian. Știți pentru ce? Pentru că din toți bucătarii noștri el este, probabil, cel mai împătimit de valorificarea ingredientelor locale și de sezon. Salata de mai jos el o descrie precum că a gătit-o din ce a găsit la piață. Am auzit că folosește chiar și ulei de floarea soarelui, nerafinat, produs la vreo oloiniță locală. Cu asemenea entuziaști ca Ian eu aș sta de vorbă ore în șir. Și neapărat trebuie să mai fac o vizită la Osho. La Jeraffe nu am apucat să mănânc nimic și recunosc, pe Alexei l-am descoperit abia recent. Nu am auzit pe nimeni să-i rostească numele. Dar am văzut postări de la mai multă lume cu laude la adresa localului Jeraffe. Am dat la căutare și am descoperit cel mai frumos și gustos account de Instagram al unui chef local. Acolo mi-am dat seama de unde se inspiră, că este mereu în căutare, că fuge de ordinar și că este specializat în bucătărie orientală. Căutați-l și voi. Aveți pe cine urmări. La Gastrobar deseori ajung. Îmi place mâncarea, îmi place ambianța, iar vara îmi place terasa lor. Și apropo, este unul dintre cele mai active localuri la organizat evenimente culinare outdoor, adică în afara restaurantului. Nu în ultimul rând asta se datorează lui Vitalii, care mereu experimentează cu diverse echipamente, tigăi și grill-ri. Mâncarea de la Gastrobar pentru mine e un fel de confort food. Adică orice aș comanda, îmi cade bine pe limbă Ambasada SUA Mâncarea Alexandrei o poate gusta un singur om și invitații săi de la recepții, Ea este bucătarul șef al Ambasadorului SUA în Moldova. Este încă foarte tânără și probabil nu are la fel de multă experiență prin bucătării de restaurante ca cei cei de mai sus. Vă mai întreb o dată. Voi ați observat cât de puține femei bucătari noi avem? Sau poate ele sunt mai multe, dar rămân undeva ținute în taină? N-ar fi rău să aflăm cine sunt bucătarii de la Cactus, Pegas, Budda Bar, Vinăria Asconi, Vinăria Etcetera, la Pensiunea Butuceni și multe alte locuri în care poți prinde o mâncare bună. Dar să o luăm cu pași mici. Poate oamenii, în sfârșit, vor începe să le spună pe nume bucătarilor noștri, patronii vor începe mai mult să-și laude bucătarii și atunci când vor promova o seară gastronomică sau o schimbare de meniu vor pomeni numele bucătarului sau char îi vor folosi fotografia, bucătarii vor prinde la curaj și, datorită smartphone-lor și rețelelor de socializare, vor posta mai des roadele muncii lor și își vor promova singuri munca. Iar mie nu-mi rămâne decât să sper că această generație de bucătari din Moldova nu mai vrea să stea în umbră, este conștientă de rolul său în bucătăria restaurantului în care muncesc, dar și de rolul pe care ar putea să-l aibă ei, dacă ar vrea, ca să scoată din anonimatul gastronomic țara în care muncesc. Lista bucătarilor oricând se poate completa."
1,https://nataalbot.md/2018/04/07/misiunea-cozonacul-de-pasti/,"Pentru mine, coptul de Paști nu e o nevoie de a respecta orbește o tradiție. Mai cu seamă, e un soi de terapie. Pentru că atunci când iese bine un lucru, aparent complicat și anevoios, ai senzația unei mângâieli pe cap. Iar vocea interioară nu obosește să îți mulțumească pentru misiunea împlinită. Am început să coc de Paști în 2014, când pentru prima dată am înțeles că această sărbătoare niciodată nu va mai ca înainte, aflându-mă departe de casă. Maică-mea m-a oprit de la aruncat la gunoi cutiile de conserve, în care am copt singură prima dată pască, după rețeta sa. Apoi, căutând textura unui panettone, am experimentat cu diverse rețete de cozonac, până am înțeles micile secrere ale aluatului. După asta nu am mai avut nevoie de gramaje și listă de ingrediente, totul a mers ca pe unt și aproape cu ochii închiși. Anul aceata chiar am îndrăznit să improvizez, după ce am văzut un tutorial video de pregătire a cozonacului, și, cu un mic ghiont de la echipa Dr. Oetker Moldova, m-am pus pe treabă. Mi-au zis să aleg orice produs îmi place și să fac ce-mi poftește sufletul. Sufletul meu a poftit vanilie, iar palmele mele și acum emană aromă de vanilie, în timp ce scriu la repezeală acest articol. De ce la repezeală? Pentru că vreau să vă provoc să coaceți, dacă încă nu ați făcut-o, ca să gustați și voi din această magie. DOSPEALA – MAIAUA ALUATUL 2. Între timp am bătut cu mixerul 5 gălbenușuri cu puțin zahăr, am topit vreo 200 g unt, am pregătit zestul de la 2 portocale și o lămâie, am pus la cuptor o tavă cu nuci, să se rumenească. UMPLUTURA 3. Am bătut cele 5 albușuri rămase cu puțin zahăr, până au devenit spumă. Am introdus în ea pudra de cacao, nuci tocate, scorțișoară și zahărul vanilat de la Dr Oetker. Acoperiți crema cu peliculă și lăsați-o la frigider. ALUATUL 4. La distantă de 30 de minute de când ați lăsat maiaua să crească, introduceți în ea încă vreo 200 ml de lapte cald, făină bine cernută în avans (atât cât să obțineți ceva de consistentă smântânii), untul topit. Amestecați cu mâinile ( spălate bine în avans, oja scoasă, inele la fel), apoi introduceți gălbenușurile bătute. Lucrați în continuare intens cu mâinile, omogenizați cu ajutorul degetelor amestecul, introduceți zestul de citrice și puțin turmeric (dacă vreți un aluat galben, precum e gălbenușul de la ouăle se casă). După ce s-au încorporat toate ingredientele, începeți să introduceți periodic mici porții de făină cernută, amestecând în continuu cu mâinile. Opriți de introdus făina atunci când aluatul va începe să se despartă de degete și de pereții bolului, dar încă va rămâne foarte moale. Acoperiți iar aluatul cu peliculă și lasăți-l la cald să dospească. După ce aluatul s-a dublat în volum, pregătiți tabla de lemn curată și uscată, presurați puțină făină și începeți să frământați aluatul. El trebui să fie moale și elastic. Îl frământați cât mai mult timp cu putință, ca să-l oxigenați bine și să dea rezultate frumoase la copt. ÎMPLETITUL Mai departe, totul e improvizație pură. Tăiați aluatul în turte identice și faceți din el ce vă șoptește inima. Eu am folosit 2 umpluturi ca să iasă cozonacul care îmi place. Într-o cosiță am pus cremă de albuș, nuci și cacao. In alta am pus dulceață de fragi. Le-am rulat și lipit bine, apoi le-am împletit între ele, am adăugăt tot felul de elemente de decor decupate din aluat. Am aranjat cozonacul obținut pe o tavă de copt, acoperită cu hârtie, am uns cu ou bătut și am lăsat cozonacul la cuptor pt circa 40 min la temp de 350 F. Am făcut și un cozonac doar cu cremă de cacao, nuci și albușuri bătute. Dar a ieșit cam uscat. Însă în combinație cu dulceață sau gem, iese exact ce trebuie. Îndrăzniți, dragii mei, și umpleți-vă casa cu aromă de Paști, testați pe voi magia reușitei unei copturi de paști. Mulțumesc Dr Oetker că nu mai lăsat să lenevesc. #prajituridroetkermd"
1,https://nataalbot.md/2018/05/12/cum-s-au-iubit-vinurile-cu-arta-culinara-la-castel-mimi/,"Unii sunt gata să dea un ban gras pentru noul Iphone, alții pentru o nouă pereche de papuci văzuți în vitrină, pentru o copertă de revistă, care să le afișeze fața prin tot orașul natal sau pentru o pereche de buze noi. Tot omul are ceva pentru care ar fi gata să dea mai mulți bani, decât ar da alții, ca să fie fericit. Să le numim slăbiciuni sau mofturi, sau orgolii, whatever. Eu fac parte din cei care e gata să se despartă de niște bani în plus pentru o mâncare mai specială, dar mai cu seamă pentru o experiență culinară. Fie vorba de mâncarea unui bucătar reputat, care are de spus o poveste, fie despre un loc mai ieșit din comun sau chiar și din interes cognitiv, ca să gust și să învăț ceva nou. Așa s-a întâmplat că Cina gastronomică de la Castel Mimi de acum câteva zile, le-a unit pe toate sub un acoperiș: un bucătar chef francez, Marc Foucher, care în activitatea sa și-a dezvoltat semnătura pe bucate din ouă, atmosfera luxurioasă a castelului, vinurile gazdelor, combinate într-un fel anume cu bucatele. Totodată după diverse experiențe trăite în ultimii mei ani de activitate, era curiozitatea să văd cum arată o experiență gastronomică în Moldova, pentru care un om ar da 125 de euro. În principiu, într-o experiență gastronomică totul începe de la mâncare. Dar pe lângă asta, există un concept creativ gastro-oenologic al bucătarului, combinat cu o ambianță legată de muzică, lumină, decor și, pentru mine, a mai fost vorba despre oamenii cu care trăiam această expriență la o masă. Așadar, trebuie luată în calcul și atmosfera de convivialitate. Marc Foucher e un bucătar francez, invitat de Castel Mimi în Moldova, pentru o instruire a echipei de bucătari de la Restaurantul ”Bufnița Albă” a castelului. Și, dacă tot a venit omul în Moldova și a rămas cu gura căscată la ce a văzut în satul Bulboaca, au decis să organizeze un evenment culinar, în care bucătarul francez și cei de pe loc să lucreze în echipă la un meniu, din 6 feluri de bucate, toate având la bază oul, plus combinate cu vinuri produse de Mimi. De ce bucate din ouă? Se pare că Marc Foucher și-a construit întreaga carieră profesională pe acest ingredient și e un mare as. Are carte de bucate, are premii la activ, are reputație onorabilă, face parte din diverse jurii internaționale. Are de toate ca să te simți că mergi la întâlnire cu un artist. Cina a început cu un quenelle de roșii. E o chestie cu textura unui mousse, din pește sau carne, servit fiind într-un sos rece de roșii, asemănătător cu supa Gaspacho. La acest entrée vin nu a fost servit. Dar mie foarte tare mi-a plăcut această ciudățenie. Și a fost o alegere bună pentru a da tonul serii. Acrișor și proaspăt. În scurt timp a venit și al doilea fel. Fois gras, sub forma unei prăjituri în 2 etaje, cu ouă de prepeliță pe acoperiș, iar între etaje era întinsă o felie de jamon, presupun. Și eu, încă o dată, m-a convins că oricât de untos și rafinat ar fi un fois gras (apropo gătit din ficat local), pentru mine rămâne să fie o mâncare prea grasă. Iar în combinație cu Ice Wine Riesling din 2014, gustul untos s-a intensificat și mai tare. Mulți dintre cei de la masă s-au mirat de împerecherea unui vin dulce cu fois gras la început de seară. Dar bucătarul Foucher a zis că așa se cuvine la ei în Franța și nu ai cu asta ce face. A urmat un șalău local, foarte fraged, cu sparanghel local, pe care eu l-aș fi preferat mai crocant, deci mai puțin ținut pe foc, și cu un sos deosebit de bun, la care papilele mele au aplaudat în unison. A fost servit cu o Feteasca Albă de la Castel Mimi. La final, o bună parte dintre cei cu care am împărțit masa, au dat nota maximă acestui fel de bucate. Eu însă, și la câteva zile distanță de această experiență, țin minte ce mirare plăcută mi-a trezit un firicel de cimbru proaspăt cu o felie de piept de rață, care s-au întâlnit pe limba mea, la cel de-al patrulea fel de bucate. Sincer, vă recomand să încercați să gătiți acasă un piept de rață. Să aveți grijă să rămână fraged, deci încă în sosul său propiu cu puțin sânge, și să-l combinați cu un fir de cimbru proaspăr. Wow și iar wow! Vinul Roșu de Bulboaca însă a fost pentru mine prea astrigent, precum m-au învățat la cursul de sommelier, de la Montreal. Altfel spus, aș fi preferat un Merlot mai duios la acel piept de rață, fraged și moale. A venit rândul pentru primul desert. O combinație de tăieței de casă, cu măr și un blat spongios, îmbibat cu sirop. Aici comabinața cu un cabernet Sauvignon Rosé a fost perfect pe gustul meu. Fiind desertul destul de dulce, combinat cu un rosé corect răcorit, am decis să continui cu acest vin până la capătul serii. Mai ales că a urmat ultimul fel. O chestie absolut senzațională, din mai multe texturi și gusturi. Nu știu dacă aș putea să-i dau un nume și nici denumirea din meniu parcă nu ar fi suficient de atractivă pentru ceea ce am mâncat noi ca ultim desert. Dar a fost un fel de focuri de artificiii de 20 de min pe 9 mai seara. Am ignorat vișinata pentru că nu mai încăpea, dar am mulțumit în gând și în voce gazdelor pentru experiență, iar bucătarului pentru iscusință. Și cred că și oamenii de la mese, unde locuri libere nu au fost, au simțit același lucru. Că merită să dai un ban, ca să poți gusta lucruri pentru care trebuie să călătorești în afara țării, dacă ți-e poftă de ceva rafinat și deosebit. Farmecul unor asemenea experiențe e că într-o singură cină poți gusta și mai multe feluri de bucate, dar toate sunt în porții mici, cu un platting inspirant, cu pauze destul de lungi între bucate, ceea ce îți permite să savurezi din plin experiența și să stai la povești cu vecinii tăi de masă. Iar muzica franțuzească și vinurile de la MIMI chiar au încununat acest festin. Apropo, țin să remarc, deși toate mesele restaurantului au fost ocupate, m-am simțit foarte bine în acea atmosferă liniștită și discretă, în care nimeni nu și-a făcut cumva simțită prezența, vorbind prea zgomotos sau atrâgând cumva atenția asupra sa. Mie îmi plac mâncăcioșii cuminți și modești. Seara aceasta a fost ca o partidă bună de sex. Și în sex, nu prea cauți să anunți vecinii despre ce faci. Dimpotrivă vrei să te izolezi într-o intimitate deplină, cu tot cu orgasmul tău, în acest caz, culinar. Sper să vă pot spune în avans despre următoarele cine gastronomice de la MIMI, în cazul în care v-am făcut să salivați. Nu vă opuneți ispitei. Permiteți-vă din când în când câte o asemenea bucurie. Merită toți banii."
1,https://nataalbot.md/2016/09/30/euvindinmoldova-chateau-vartely-de-pe-stanca-orheiului/,"La Chateau Vartely am ajuns pentru prima dată vara aceasta, deși auzisem de ei de mai mulți ani. Tot nu găseam o ocazie să merg la Orhei pentru o vinărie, dar uite că #EUVINDINMOLDOVA m-a adus aici. Localitatea de pe stâncă sau „Varheli”, cum se numea pe timpuri orașul Orhei, a dat numele uneia dintre cele mai moderne vinării din Moldova, „Château Vartely”. Fondată în anul 2004, vinăria s-a dezvoltat și a devenit un imens complex turistic, unde se întâlnesc tradiția și modernitatea. Vinurile „Château Vartely” sunt create din struguri cu un terroir unic, cultivați pe plantațiile proprii cu viță-de-vie de cea mai înaltă calitate, pe o suprafață de 260 ha. Pe lingă numeroasele medalii și distincții, unele din vinurile companiei sunt o adevărată inovație atît pentru piața locală cît și pentru piețele de export – dovada fiind vinul fabricat din struguri ce au fost afectați de o ciupercă supranumită ”mucegai nobil”, fapt ce i-a conferit vinului ”Chardonnay Botrytis” un gust cu totul unic, îmbinând dulceața mierii, aroma de caise uscate, cu un gust ușor amărui pe cerul gurii. Una dintre piesele de bază ale complexului este restaurantul, cu o capacitate de 260 de locuri, specializat în bucătărie franceză, combinată armonios cu cea națională. Bucătarul-șef propune rețete culinare alese, care vor reuși să satisfacă cele mai rafinate gusturi, cum ar fi salata din ficat de iepure, gătită după o rețetă proprie, secretă, în care se folosesc doar ingrediente autohtone, provenite din împrejurimile vinăriei. Restaurantul găzduiește atât întruniri călduroase în familie, cine romantice sau întâlniri de afaceri, cât și banchete sau ceremonii de proporții. Complexul pune la dispoziția amatorilor de vin și doua săli de degustare. În sala principală vizitatorii pot degusta și cunoaște vinurile de producție „Château Vartely”. Cea de-a doua sală de degustare, „Colecția Mondială”, prezintă cea mai vastă colecție din Republica Moldova, care cuprinde vinuri de pe cele 5 continente și invită la un tur virtual prin renumitele zone vinicole ale lumii. Peste 13.000 de vizitatori anual aleg complexul turistic „Château Vartely”, care include case de tip hotelier cu capacitate de cazare pentru cel puțin 40 de persoane, 2 terase, cramă, o curte interioară mare și o zonă de agrement. Pentru a reprezenta fidel ospitalitatea tuturor zonelor geografice ale țării, casele sunt construite din materiale tradiționale și după arhitectura specifică: Casa de la Centru – cu elemente de piatră și lemn, Casa de la Nord – cu elemente de metal și lemn, Casa de la Sud – cu elemente de argilă și lemn. Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/09/20/euvindinmoldova-asconi/,"Vara asta am cutreierat Moldova în lung și în lat. Întâi cu 11 fotografi, ale căror roade, apropo, le veți vedea în curând, în cadrul unei expoziții organizate în Chișinău. Un alt motiv a fost să cunosc vinăriile noastre. Până nu demult cunoștințele mele despre vinurile moldovenești se limitau la câteva branduri binecunoscute. Numai datorită proiectului #EUVINDINMOLDOVA, am descoperit o nouă față a vinificației basarabene. Am mers împreună cu echipele de la și prin regiunile unde se cultivă viță de vie și vă spun cu toată sinceritatea, noi nu ne cunoaștem deloc țara și, de aceia, nici nu prea știm să ne-o iubim. Am vizitat 10 vinării și despre toate avem să vă povestim lucruri impresionante. Dar ele sunt mult mai multe, și ele se dezvoltă și așteaptă să le descoperiți, îndrăgiți și să povestiți și la alții. Am aflat că avem producătorii mari de vinuri, dar și mai mici, adevărați artizani, cu tipuri de vin care nici măcar nu ajung în magazinele noastre, ci pleacă direct la export în China, Japonia, Australia. Am mai cunoscut vinificatori reputați, ale căror servicii de consultanță sunt solicitate în străinătate. Am văzut cum unii producători de vin, în pofida dificultăților financiare întâmpinate pe piața locală, încearcă din răsputeri nu doar să mențină la suprafață afacerea, ci investesc ultimii bani în dezvoltarea turismului vitivinicol. Ei construiesc hoteluri, deschid restaurante pe lângă fabrici, dezvoltă complexe turistice. Azi vă invit la vinăria . Odată cu descoperirea vinurilor lor, datorită unei sticle de Icewine, oferită în dar de Adrian Ursu, când a fost iarna trecută la Montreal cu un concert, am avut marea plăcere să gust din bucatele restaurantului lor. Și, dacă îmi permiteți să pretind că sunt o bucățică de expert în domeniul culinar, vă spun cu toată certitudinea că în Moldova veți găsi poate doar câteva restaurante cu o gastronomie tradițională atât de bună. Gospodinele sunt chiar din s. Puhoi, rețetele sunt autentice, transmise de la mame la fiice. Atmosfera de la vinărie te face să vrei să mai revii, atât e de frumos, verde și cu gust amenajat totul. Iar dacă se face foarte cald afară, cei de la Asconi au un buton privat la cancelaria din nori și pot să facă așa ca să tragă și o ploaie pentru a vă răcori nițel. De Ziua Vinului, pe 1-2 Octombrie, veți putea să vă bucurați de o Moldovă autentică în curtea vinăriei. Mai multe detalii despre eveniment aflați chiar pe pagina Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/10/05/euvindinmoldova-oaza-crocmazului-pe-nume-etcetera/,"„Et Cetera” este marea realizare a fraților Igor și Alexandru Luchianov, care după ani de zile de muncă în străinătate, într-un casinou, au decis să investească în Moldova, creând unul dintre cele mai inovative branduri vinincole din țară. Acum toată familia Luchianov este implicată în dezvoltarea afacerii „Et Cetera”. Toată familia înseamnă mama, tata, frații, nevestele fraților și bineînțeles, pe ici-colo mișună urmașii. Atmosfera de la vinărie este una tipică pentru familiile fericite din Moldova: caldă, cordială și foarte binevoitoare. Decorul – o bucățică de Provence, cu o bucățică de Olanda și cu gazon pentru dansuri în fața rândurilor de viță de vie. Vinăria „Et Cetera” se află în localitatea Crocmaz, din sud-estul țării, în zona viti-vinicolă „Ștefan Vodă”. Vinăria și complexul turistic sunt amplasate în mijlocul podgoriilor proprii, întinse pe o suprafață de peste 33 ha pe terasele r. Nistru, sub adierea brizei Mării Negre. Anual aici se culeg peste 200 de tone de struguri, din care sunt create peste 250.000 de sticle de vin de autor. Compania a fost fondată în 2002 și s-a dezvoltat rapid. În 2009 a fost inaugurată fabrica de vinuri, dotată cu cele mai moderne echipamente de vinificație. Stilul inovativ de promovare, calitatea constantă a vinurilor și curajul vinificatorilor au fost apreciate cu „Marele Premiu” în cadrul Zilei Naționale al Vinului ediția 2013. Restaurantul vinăriei servește bucate fine, în perfectă armonie cu nuanțele vinurilor „Et Cetera”. Recent, a fost inaugurat un mini-hotel pentru a găzdui vizitatorii ce doresc să-și prelungească plăcerea aflării la „Et Cetera”, iar Aerodromul improvizat pe gazonul vinăriei permite o conexiune mai rapidă pentru turiștii și consumatorii de vinuri din Moldova. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/10/04/euvindinmoldova-cu-motocicleta-prin-subteranele-din-milestii-mici/,"În raionul Ialoveni, la nici jumătate de oră distanță de Chișinău, se află complexul oenoturistic „Mileștii Mici”, destinația care a scris istorie și ne-a făcut țara cunoscută în toată lumea, intrând în„Cartea Recordurilor Guinness” pentru cea mai mare colecție de vinuri din lume. Am avut noroc ca vizita noastră la Milești Mici să coincidă cu cea a unui grup de motocicliști, veniți tocmai din țările Baltice. Băieții au ajus în Moldova deloc întâmplător. Această destinație i-a interesat în mode deosebit pentru că nu mai exostă în lume subterane pe care să le poți parcurge pe motocicletă. Nu au gustat nici măcar o gură de vin, dar au făcut multe poze și au fost de-acord să ne ajute nițel cu filmarea. vedeți mai jos ce-a ieșit. Beciurile de la „Mileștii Mici”, în trecut mine de calcar, numără peste 200 km lungime, dintre care aproximativ 55 sunt utilizate, prezentând un adevărat punct magnetic ce atrage turiști din toate colțurile lumii. Aici, la 80 m sub pământ, se păstrează cea mai mare colecție de vinuri din lume, ce numără peste 1.500.000 de sticle. Pentru a înregistra recordul, experții de la „Guinness Book” au petrecut o lună întreagă în beciuri, timp în care au numărat sticlă după sticlă pentru a-l valida. Temperatura constantă de 12- 4°C și umiditatea relativă de 85-95% sunt ideale pentru păstrarea rezervelor vinicole moldovenești, și perfecte pentru maturarea vinurilor de elită. „Colecția de Aur” de la „Mileștii Mici” este compusă din vinuri ce păstrează istoria vinificaţiei moldovenești precum: „Pinot”, „Traminer”, „Muscat”, „Riesling”, „Feteasca”, „Dnestrovskoe”, „Milestskoe”, „Codru”, „Trandafirul Moldovei”, „Auriu”, „Cahor Ciumai”, „Marsala” etc. În 1985, atunci când „legea prohibiției” a impus distrugerea tuturor plantațiilor de viță-de-vie și a rezervelor de vin din Uniunea Sovietică, angajații de la „Mileștii Mici” au reușit să salveze 50.000 de sticle de vin, creând un spațiu secret, în care le-au depozitat, pentru a le feri de distrugere și a conserva patrimoniul vinicol. Valoarea vinurilor produse la „Mileștii Mici” poate fi apreciată într-o atmosferă inedită, în sălile de degustare și în restaurantul săpat în stâncă, alături de bucate selecte, ce satisfac cele mai rafinate gusturi ale vizitatorilor . Atrași de descoperiri unice, de poveștile locului și de gustul extraordinar al vinurilor, peste 30.000 de turiști vizitează anual beciurile de la „Mileștii Mici”. Mulțumesc mult echipelor de la și pentru colaborare. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/10/24/euvindmoldova-castelulul-mimi-mostenirea-boierului-indragostit-de-vinurile-moldovenesti/,"La nici 30 de minute distanță de Chișinău, în satul Bulboaca, vă așteaptă o priveliște care vă va tăia răsuflarea și pe care o veți putea cinsti cu un pahar de vin bun. Aici se înalță „Castel Mimi” – primul „château” adevărat din regiune, construit în anul 1900 de ultimul guvernator al Basarabiei, de la care își trage și numele – Constantin Mimi. Guvernatorul Mimi era jurist şi mare pasionat de vinuri. Acesta a studiat viticultura și vinificația la Montpellier, în Franţa, de unde a adus proiectul castelului care urma să fie construit la Bulboaca, dar şi soiul de viţă-de-vie Aligote. Vinurile lui s-au bucurat de un succes enorm, fiind exportate chiar şi în cele mai îndepărtate ţări ale lumii. Castelul a fost primul edificiu din țară construit din beton armat, o noutate pe atunci, iar pivnița acestuia avea o capacitate de 300.000 litri de vin, păstrat în baricuri. Pe parcursul anilor construcția a fost împrejmuită cu anexe, iar frumusețea i-a fost știrbită de straturi groase de tencuială. După aproape un secol, castelul Mimi a intrat în proprietatea unei familii care în 2010 a început reconstucţia vinăriei, apoi a castelului, astfel încât acestea să-şi păstreze la maxim autenticitatea şi originalitatea. Toate lucrările, la fel ca acum 123 de ani, au fost coordonate de un arhitect italian. În prezent „Castel Mimi” este un complex multifuncțional, care, odată cu finalizarea lucrărilor, va incorpora un hotel cu 22 de camere, 7 căsuțe de tip „chalet”, un muzeu, o galerie de artă pentru tinerii artiști, o sală de conferințe, ateliere de creație și săli pentru evenimente. Cele două săli de degustări și 6 hale în beciuri le vor oferi oaspeților cadrul ideal pentru savurarea vinurilor „Castel Mimi”, acompaniate de bucatele unice servite de restaurantul complexului. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova. Fotografi: Stefano Zuliani și Fabien Lainé"
1,https://nataalbot.md/2017/01/15/lectia/,"Vă salut în 2017! De data această nu voi începe cu lista rezoluțiilor mele. Dar voi încerca pe blog să mă țin de una din cele 10 rezoluții:să scriu mai des. Problema mea, de fiecare dată când îmi vine să scriu, nu este lenea. În primul rând, am început să simt că epoca bloggingului scris e cam pe sfârșite. Decât dacă nu transformi blogul într-un lansator de rachete informaționale. Facebook îi pune capăt. Azi nu mai trebuie să ai blog pentru a comunica oamenilor despre ceva. Toate se fac rapid, cu poze, cu video într-un singur loc (facebook) sau în două (plus twitter) sau în trei (Instagram). Oamenii nu mai vor să citească texte, ei vor titluri. Observ, din ce în ce mai des, că titlurile țipătoare vând articole și generează trafic chiar și acolo unde se scrie despre lucruri total neînsemnate. Așa că o altă frică de-a mea este să vă dezamăgesc cu subiecte neimportante. Dar periodic primesc câte un mesaj, de la oameni pe care căutările de pe google la un anumit subiect i-au aduc la mine pe blog. Fie că au o rudă apropiată, care are nevoie urgent de serviciile unui spital despre care am scris acum 3 ani, fie cineva se interesează de un loc dintr-o călătorie despre care am scris acum 4 ani. Mă bucur când primesc aceste mesaje și mă întreb dacă nu cumva ar merita să-i mai dau o șansă scrisului pe blog. Ziua de azi este despre o experiență trăită cu fetele mele mai mari.Ieșisem din casă devreme pentru a cumpăra un cadou și a merge la o zi de naștere. N-am luat micul dejun, deci ni s-a făcut foame și am intrat într-un local proaspăt deschis, care servește mic dejun. M-am uitat pe geam, lume multă, familii cu copii și bunei, farfurii cu bucate ochioase, porții enorme, totul arăta atât de bine, încât n-am mai ezitat și am intrat. Până a venit chelnerița să ia comanda a durat ceva timp. Apoi am făcut comanda. Între timp venea și latte-ul. Chelnerița turnase prea mult lichid în pahar. Latte-ul dădea generos peste margini, murdărind paharul, șervețelul pe care era pus și farfuria. Chelnerița mi-l aducea atent să nu mai verse, dar era așa de plin încât până a ajuns la masă a fost nevoită să mă întrebe dacă e ok așa sau vreau să mi -l schimbe. Ce puteam să-i zic? Încerc și eu să fiu pozitivă și prietenoasă cu oamenii care ne servesc. Apoi a venit și mâncarea. Porțiile fetelor mele erau pur și simplu gigantice. Eva a ales gofră cu fructe și cremă. Sonia și-a luat clătite cu fructe. Eu mi-am luat două ouă Benedict cu somon. Când mâncarea e bună, nu ne îngrijorăm tare de mărimea porției. Chiar te bucuri dacă e mai mare. Așa că nu ne îndoiam că vor lăsa farfuriile goale. Dar mâncarea era proastă. Sonia, a întrebat dacă poate să-și toarne niște sirop de arțar, ca să dea gust. Dar nici măcar asta nu a făcut-o să vrea să continuie. Eva, a stat de-asupra gofrei sale și se tot uita în farfuria mea. Nu am copii mofturoși, dar sunt obișnuiți cu mâncare făcută acasă, care are savoare și aromă. Am gustat de la fiecare. Mâncarea nu avea gust. Pur și simplu, fiecare avea în farfurie un munte de ceva care nu era comestibil. Iar fructele colorate și generos întinse pe farfurii, erau de parcă le-a crescut cineva într-un spațiu fără soare, apă și pământ. Adică aveau textura fructului și nici o aromă și gust. Deși rămânea enorm de multă mâncare, le-am spus să nu continuie dacă nu vor și să guste de la mine. În farfuria mea situația era puțin mai bună. Aveam două ouă cu somon, cartofi și multe fructe. Eu am făcut un curs de nutriție la universitate și cumva aceste fructe erau în totală contradicție cu cele învățate. Or trebuia să termin de mâncat ouăle și să aștept vreo 40 de minute până a trece la fructe. Or trebuia să încep cu fructele și tocmai peste 40 de minute să trec la ouă. Deci fructele, deși erau multe în farfurie, nu se combinau deloc cu cartofi prajiți și sosul Hollandais turnat cu multă generozitate peste ouă. Dezamăgite cumva de micul nostru dejun, m-am întrebat cum ar trebui să procedez. Și le-am spus fetelor că, în mod normal, noi suntem clienții care am solicitat un serviciu calitativ și plătim pentru el. De aceea ar fi normal să comunicăm managerului că mâncarea lor nu este gustoasă și că suntem nevoite să o lăsăm aproape neatinsă în farfurie. Fetele mele s-au panicat. Mama nu, te rog, nu ne fă de rușine, spune Eva. Sonia mi s-a părut mai deschisă. Văzând-o pe Eva atât de terifiată de inițiativa mea, am înțeles că e un moment bun să-i dau o lecție. Am întrebat-o de ce îi este frică. Nu știa ce să răspundă. Zicea doar că o fac să se simtă incomod. Că e mai bine să plătim și să plecăm.Și că nu trebuie de supărat oamenii. Am întrebat-o dacă i se pare normal să plătim pentru o dezamăgire. A zis că preferă să plece decât să spună ceva de rău. I-am explicat că localul este deschis recent și că pe ei ar trebui să-i intereseze părerile clienților, pentru a putea să-și îmbunătățească service-ul. Iar dacă oamenilor nu le place mâncarea și transmit impresiile și la alții, în curând nu vor mai avea clienți și se vor închide. În plus, nu mi se pare corect să mă despart atât de ușor de banii munciți, fără nici măcar să nu încerc să revendic dreptul meu la un service mai bun. Am chemat managerul. Am citit pe fața Evei o frică imensă. Sonia era ceva mai relaxată și parcă de-acord cu demersul meu. I-am spus managerului că mâncarea nu are gust, că în mod normal fetele ar goli farfuriile, dacă le place ceva, dar aici nu au mers mai departe de prima gură. Iar porțiile sunt exagerat de mari. Și că nu m-aș supăra să primesc porții de 3 ori mai mici, dar să fie gustos. Nu mi s-a părut că am răzbătut la urechile lui. Pentru că dacă reușeam, să fi fost în locul lui, aplicam un discount la notă și încercam să mai dau o șansă relației cu un client nemulțumit. N-a fost să fie. Dar pentru mine nu discount-ul era important, ci să le arăt copiilor mei că atunci când nu suntem mulțumiți de ceva, să nu ne fie frică să revendicăm dreptul nostru la un service calitativ. Pentru că în sfera serviciilor, opiniile clienților sunt singurul baromentru al calității și dacă vom tolera deservirea proastă, mâncarea care nu are gust, proasta organizare – aceste lucruri vor rămâne neschimbate. Normal, că abordarea mea a fost una pozitivă și prietenoasă. Și înainte să-mi expun of-ul, l-am întrebat pe manager dacă îmi permite să-i dau opinia mea vizavi de mâncare, având în vedere că este un local nou, în dezvoltare și deci impresiile clienților trebuie colectate și analizate. Apoi am discutat din nou cu fetele și deși mi s-a părut că nu am fost foarte convingătoare cu argumentele mele vizavi de calitatea serviciilor, critica constructivă, drepturi, obligații, curaj și libertate, știu sigur că aceasta a fost o lecție și că la un anumit moment, când vor crește, ele își vor aminti că să ai curajul de a-ți exprima o nemulțumire este vital, fie că e vorba de sfera serviciilor, activitatea politicienilor sau tratamentul oferit de un doctor . Și că atunci când nu ești mulțumit de ceva, rețeta ”ei lasă, mai bine tac, nu vreau să supăr și să deranjez” nu este una care poate aduce o schimbare spre bine. Chelneriță ne-a întrebat cum a fost mâncarea. I-am spus că din păcate nu a fost bună. S-a mirat, dar nu s-a obosit să întrebe de manager ce ar putea face pentru a nu ne lăsa să plecăm nemulțumite. Mi-a adus nota. Era 60 $, la care trebuia să adaug minim 15% pentru service. Nu am lăsat nimic. Și le-am explicat fetelor că este foarte important să lași bacșiș. Dar numai pentru a mulțumi pentru un serviciu de calitate. În concluzie: Copiii nu se maturizează brusc. E un proces continuu de formare. Și nu există un “prea devreme” pentru a cultiva în ei valorile în care credem. Comunicarea continuă cu ei, exemplificarea valorilor pe care vrei să le transmiți, încurajarea să iasă din zona lor de confort, revendicarea drepturilor lor – toate acestea nu sunt de amânat. Dimpotrivă, cu cât mai devreme sunt ele cultivate, cu atât mai bine. Iar mâncarea crescută sub geamul case părintești niciodată nu mi s-a părut mai bună ca acum, când pot să o compar cu altă cultură alimentară. Porțiile mari, nu neapărat înseamnă și gustos. Iar un client nemulțumit e mult mai periculos azi decât pe vremuri, când nu exista internetul."
1,https://nataalbot.md/2017/01/25/ce-vor-femeile-de-la-femei/,"Pentru început vreau să menționez că acest articol nu are nici cel mai ascuns gând de a genera valuri de agresivitate emoțională, verbală sau orice alt gen de manifestare răutăcioasă de comportament uman. De aceea vă rog să vă abțineți. Acest articol este un semn de întrebare. Una la care eu, personal, încă nu pot, s-ar putea să nu știu și chiar mă tem să am un răspuns evident. Dar poate, după ce-l voi scrie, cu ajutorul vostru, voi reuși să mă apropii de adevăr. Acest articol este despre femei. Despre femeile timpurilor în care trăim: mamele noastre, noi, fiicele noastre. De câțiva ani buni, odată cu expansiunea internetului, mă simt tot mai înconjurată de mesaje care au menirea să sensibilizeze opinia publică asupra statutului femeii în societatea modernă. Ceea ce mi se pare extraordinar. În sfârșit, femeile vor mai mult și îndrăznesc. Probabil, dacă veneam dintr-o familie dificilă, cu relații proaste între părinții, acest subiect m-ar fi atins mult mai devreme. Dar eu nu am simțit niciodată problema inegalității între femei și bărbați până a pleca din casa părintească. Mi-am trăit copilăria și adolescența într-un mediu unde părinții s-au iubit, s-au respectat și au avut grijă unul de altul. Iar rolurile în cuplu, în casă, s-au împărțit armonios, fără vreo manifestare de violență sau măcar agresivitate verbală. Maică-mea tot timpul și-a asumat gătitul pentru familie, niciodată nu a mers la vreo nuntă sau în vreo vacanță de una singură și nici nu făcea cumpărături mai mari sau nu lua decizii mai serioase, fără să se consulte cu tăticul. Și ceva mă face să cred că maică-mea a fost și este o femeie fericită. Abia ajungând în casta măritatelor, adică pe la 23 ani (nici mie nu-mi vine să cred că m-am măritat atât de verde) am aflat că există femei care sunt bătute de partenerii lor și ele rabdă, din anumite motive, această stare de lucruri, sau sunt femei care se dedică totalmente soțului și maternității și renunță la job și la dezvoltarea lor, sau există neveste care își pun silicoane pentru că soțului îi plac mai mari și ca să nu il fure altele cu ”și mai mari”, apelează la chirurg. De fiecare dată, când aflam vreo istorie de asta, mă întrebam de ce anumite lucruri eu le consider inacceptabile în viața mea, în timp ce alte femei sunt gata să le suporte drept un preț inevitabil plătit pentru fericirea lor. Vreau eu oare mai puțin decât ele să fiu fericită? Știam că își asumau deciziile pe care le luau. Erau gata să sufere numai să aibă copiii tată sau numai să nu rămână singure. Era un fel de drum prin spine spre paradis și, totodată, nevoia de a corespunde setului de reguli sociale, ca la oameni. Azi, dimpotrivă, femeilor li se spune la tot pasul cum nu trebuie ele să fie: nu trebuie să fie dependente de soți, nu trebuie să tolereze violența, nu trebuie să se obiectiveze, nu trebuie să renunțe la educație, nu trebuie să lase bărbații să decidă în locul lor, nu trebuie să petreacă prea mult timp în bucătărie, nu trebuie să se epileze, nu trebuie să facă copii (pentru că pisicile tot pot fi iubite ca un copil, dar griji mai puține cu ele), nu trebuie să fie super slabe, nu trebuie să se mărite, nu trebui să țină diete….Azi avem chiar și o comunitate de feministe și feminiști în Moldova, care are grijă să se facă vizibilă prin condamnarea unor postări pe fb, campanii sociale, spoturi comerciale sau comportamente ale politicienilor, care vizează cumva greșit statului femeii. Azi se oferă granturi pentru spargerea stereotipurilor. Dar toate aceste mișcări sunt direcționate spre a ne indica cum nu mai trebuie să fie femeia de azi. Întrebarea cu care am început articolul este dacă tot este cunoscut cum nu trebuie să fie femeia, există oare o listă, un top, un cod, un ghid despre cum ea trebuie să fie? Și dacă există acest set de recomandări, este el aplicabil în egală măsură de către femei pentru toate femeile? De exemplu, fac eu un video prin care condamn felul în care femeile își expun sexualitatea și corpurile pe rețele, plângându-se apoi că sunt tratate doar ca niște obiecte sexuale de câtre bărbați. Drept rezultat, sunt atacată de o feministă pusă pe slăbit, cu poze sexy postate recent, care îmi reproșează că nu am niciun drept să mă iau de femei. Păi dacă obiectivizarea este de condamnat, să o condamnăm și să ne conformăm toate ca una, nu selectiv. Sau, se iau unii de Melania Trump, precum că e o păpușă frumoasă și proastă, pusă să-i clădească prezidentului statutul de familist. Iar feministele vin cu argumente de genul: sunt doi oameni diferiți și ea nu ar trebui să răspundă pentru acțiunile soțului său. Mă întreb și eu, nu este asta oare o atitudine față de femeie ca față de un obiect neînsuflețit în viața soțului său, care nu are o părere și care nu contează decât pentru poze frumoase și interpretarea rolului necesar? Pentru că dacă ar avea o părere, s-ar pronunța, probabil. Așa face o femeie care se respectă, nu și-ar lăsa partenerul să vorbească nerespectuos sau discriminatoriu despre alte femei. De ce mi se pare mie că feminismul modern este selectiv? Pe de-o parte luptă împotriva stereotipurilor clădite în jurul femeilor, iar pe de altă parte le apără. Sau poate eu nu mai înțeleg nimic și degeaba încerc să corespund noilor rigori. Cum trebuie să fie femeia modernă? Ce trebuie să le transmit eu fetelor mele? Care ar trebui să fie năzuințele lor, potrivit ultimilor tendințe? Cine sunt femeile din Moldova, din lume, ale căror viață reprezintă un model de femeie modernă. Sunt ele și fericite?"
1,https://nataalbot.md/2017/09/14/vacanta-culinara-italia/,"Vara aceasta, precum probabil v-ați dat seama din postările mele de pe Facebook, am ales cu Andrei drumul unei vacanțe culinare în doi. Doar în doi, așa cum nu a fost demult. Eu am fost inspirată de ceea ce învăț la facultate, de profa mea Julia Csergo, care își trage originea din orașul Lyon și, care în timpul orelor noastre de curs, a avut grijă să ne molipsească de pasiunea pentru gastronomie. Iar lui Andrei îi place bunișorul, așa că propunerea mea nu a fost, cel puțin, respinsă. Hai să vedem, Andrei dacă gastronomia italiană își merită titlul de cea mai gustoasă bucătărie de pe glob. Pentru asta l-am contactat pe Stefano, noul meu prieten din photo tripul de anul trecut, pe care l-am rugat să-mi recomande niște destinații, una dintre care știam sigur că vreau să fie Toscana. Mi-a rămas în minte și l-am pus în wishlist după ce văzusem acum câțiva ani filmul “Under the Tuscan Sun”. Am început cu Florența, apoi am mers în Viareggio, Empoli și am petrecut o noapte la Bologna. Noroc de Instagram! De fiecare dată când anunțam că plecăm într-o nouă destinație, neapărat apăreau niște moldoveni, care vroiau să ne vedem, să ne facă un tur prin localitate, să ne povestească și să ne arate ce are mai gustos și mai interesant de oferit Italia. Tot grație Instagram am cunoscut-o pe Alina, o studentă din Florența. Am stat într-o casă cu minunata sa familie, l-am cunoscut pe Sașa, fratele său – maiestru în făcut pizza și mama sa, Angela, care ne-a întâmpinat cu masa plină de bucate. Apoi am avut norocul să luăm cina într-un restaurant, în care bucătar-șef este Dumitru, un alt basarabean de-al nostru, ca să încheiem seara cu un aperol sorbit pe acoperișul unei case din centrul istoric al Florenței, cu vedere spre catedrala Duomo. În acest articol însă nu vă voi povesti despre minunata și inconfundabila arhitectură a Florenței. În acest articol vorbim despre experiențe culinare. Italia toată e un restaurant gigantic, care lucrează non-stop și e gata oricând să îți împlinească poftele. Doar nu cu porcării, făcute la repezeală. Ci cu ingrediente locale, proaspete sau tradițional învechite, savuroase și accesibile. Gastronomia italiană este despre convivialitate, adică despre atmosfera pe care o naște mâncarea bună, când te afli cu oameni buni la o masă. Mâncarea este o parte esențială a vieții lor, dar la ce bogăție de ingrediente și savori locale au ei , ar fi de mirare să fie altfel. Italia este sărbătorea eternă a stomacul! Aici se mănâncă mult și foarte gustos. Se mănâncă târziu și îndelungat. Mesele încep cu antipasti, adică gustări. De obicei sunt brânzeturi, legume, proaspete sau marinate, măsline și mezeluri. Deși sunt foarte variate și gustoase, partea cu mezelurile e mai puțin pe placul meu, . Pentru că după ele urmează mâncarea de bază și desertul. Or eu deja la antipasti simțeam că nu mai pot. Italia își cunoaște valoare gastronomică, la fel cum o femeie frumoasă știe că-i frumoasă și nu obosește să cocheteze cu toată lumea. Deși ei se mândresc tare cu el, tradiționalul stake Fiorentina, suculent și sângerând, sigur nu e genul meu de mâncare. Italia e o destinație foarte delicioasă, dar prea cărnoasă. În stradă am gustat Lampredotto – un fel de burgher tradițional, vândut în stradă, făcut din trippa (stomac de vită fiert și tocat), servit cu tot felul de sosuri și condimente, ascunse în interiorul unei chifle, stropite bine cu zeama de la vită. Reiterez, nu e mâncarea mea. Dar am gustat. Pentru că inclusiv despre asta este o călătorie culinară. Despre descoperire și autocunoaștere. În cadrul aceluiași atelier de gătit am aflat cum se face un pateu fin din ficat de vită. Eu eram obișnuită să fierb ficatul, înainte de a-l da prin blender. Aici însă am văzut cum ficatul merge crud la blender, urmat de capere, anșoa, condimente. Și doar apoi amestecul este călit pe foc. Uns pe crostini – atac de papile gustative! Apoi ore în șir se mănâncă, și se tot mănâncă, și se tot mănâncă. Celălalt atelier a fost cu Andreea, fost bucătar-șef, cu un stagiu de peste 20 de ani în bucătăriile mai multor restaurante. De la el am învățat să fac paste de casă. Nu e mare deosebirea de tăiețeii noștri, dar pe lângă gălbenușuri, se pune ulei de măsline și apă în aluat. Și se frământă mult, mult, apoi se lasă la odihnit. Apoi iar se frământă și iar se odihnește. În cazul atelierului pe care l-am avut cu Andreaa a contat foarte mult și atmosfera din casă, una tradițională, veche, toscaniană, pe munte, printre măslini, exact ca în filmul despre care vorbeam mai sus. Era atât de magică și atât de copleșitoare încât ți se părea că gătești nu niște paste, ci tocmai cina cea de taină. Decorul interior al casei va fi un articol aparte, atât de mult mi-a plăcut. Cu Andreea am gătit maltagliati, Panzanella și vită în vin roșu, care s-a gătit pe foc încet, vreo patru ore. În acea seară am avut și cea mai plăcută descoperire dulce din gastronomia italienească. Nu sunt o mare fană a desertului Tiramisu și nici panacota nu mă încălzește tare, dar Cantucini în Vin Santo – asta da desert! E vorba despre tradiționalii biscuiți italienești, care sunt uscați de mai multe ori la cuptor pentru a fi deshidratați totalmente. Sunt uscați de îți strici dinții cu ei, dar dacă sunt muiați în vin dulce,de desert, devin un wow!"
1,https://nataalbot.md/2017/09/16/una-dintre-casele-mele-de-vis/,"Mie îmi rămân în memorie casele cu personalitate. Case îngrijite de stăpânii lor și prețuite. Mai ales când vine vorba de case nu de azi sau de ieri. Așa o casă am avut norocul să vizitez în Toscana, unde am ajuns vara aceasta pentru un atelier culinar. Acoperișul este primul lucru la care atrag atenția când mă uit la o casă. Dacă e vorba de o casă nouă și are acoperiș din oale, înseamnă că are un stăpân care, pe lângă faptul că își poate permite acest lux, a primit educația cuvenită și se pricepe să-i investească cu bun gust. Dacă văd o casă veche, cu acoperiș din oale, înseamnă că stăpânul e un cunoscător și rafinat, chiar dacă nici el nu știe despre asta. În ambele cazuri, casele deja mă interesează. Aici era vorba de un sătuc, în care tradițional se cultivau măslini, iar casa în care am ajuns, cândva, demult era un loc în care se producea ulei de măsline. Curtea surprinde prin simplețe, bun gust și abundență de obiecte gospodărești autentice. Nimic lustruit, șlefuit sau cumva exagerat de aranjat. O dezordine ordonată, firească, a unei curți în care zilnic viețuiesc oameni. O bucătărie de vară, din cărămidă, duce dorul unei mâncări pe care cineva s-o gătească la foc. Ghiveciuri din lut cu busuioc și mintă în ele. După canicula de afară, am știut să apreciem răcoarea din interior a casei. Pentru că e construită din materiale care mențin această răcoare salvatoare. Teracota, covoarele obosite de timp, micile elemente de decor, toate mi se culcau atât de bine pe suflet. Casa se dă în chirie la turiștii care vin la mare, la Viareggio. Se dă scump, dar merită. Pentru că e o casă care trezește amintiri plăcute și oferă multe locuri de dormit. Bucătăria nu e foarte mare, dar e de bun gust. Mozaic, pereți jerpeliți, un geam care te scoate în curtea cu măslini. Și multe vase din lut, imense și tare frumoase. În camere – bârne de lemn pe pod, culori pastelate, obiecte de decor cochete. Într-unul din dormitoare cada e chiar în cameră. Pentru că de ce și nu? După o zi toridă și o baie relaxantă să sari direct în pat din ea și să adormi buștean. Cum pe mine tot ce e vechi și păstrat mă emoționează, în această casă am avut destule ocazii să mă minunez de bunul gust al stăpânilor. Dantele la fereastră, floricele pictate pe mobilă, păsărele brodate p perdeluțe, of și iară of! Dar să vedeți ce descoperire avem la subsol! Aici a fost păstrată piatra de presare a măslinelor și rezervorul de ulei, așa cum au fost ele folosite în respectiva casă de către buneii actualului stăpân. În această mare odaie, care pe vremuri era un spațiu de lucru, depozitare și uleiniță, acum găsim fotografii de pe vremuri și o bucătărie pentru cei care închiriază și vor să gătească acasă. S-ar putea această slăbiciunea a mea pentru case vechi și păstrate cu grijă și bun gust, să vă fie străină. Dacă însă suntem pe aceeași lungime de undă, sper că îmi înțelegeți bucuria nemărginită. Eu, în Toscana, gătesc paste de case cu sos de roșii, cu un bucătar cu barbă, deschid un vin și nu mă pot ține în pachioaște de fericire, la văzul acestei case, în care probabil nu voi reveni niciodată, dar care mi-a rămas tare frumos în memorie. Păstrați casele vechi, dacă aveți norocul să le moșteniți. Păstrați-le acoperișul din oale de lut, dacă aveți norocul să se fi păstrat. Păstrați obiectele vechi, dar purtătoare de amintiri. Rle în timp devin foarte prețioase."
1,https://nataalbot.md/2017/09/19/unde-se-mananca-bine-in-moldova/,"În cadrul turului fotografic pe care l-am organizat în acest an cu sprijinul USAID, am venit cu ideea unui sondaj de opinie gastronomic printre fotografii participanți. Un fel de focus grup pe un eșantion de oameni călători și cu un simț estetic dezvoltat. Am creat un formular cu mai multe feluri de bucate emblematice pentru Moldova. Și, totodată, am avut grijă ca fotografii participanți să aibă posibilitatea să guste aceste feluri de bucate în mai toate destinațiile pe care le-am programat. La final am colectat formularele și am făcut matematica. Iar mai jos vă invit să faceți cunoștință cu rezultatele, adică locurile din Moldova în care se mănâncă cele mai bune plăcinte, sarmale, mămăligă, tocană, zeamă și se servește cel mai bun vin. Reiterez, e un sondaj foarte subiectiv, bazat pe aprecierile a 11 fotografi din România, Italia, Polonia și Moldova și 2 dintre organizatori. Recomand, înainte să vă uitați mai jos, să puneți ceva la stomac. Deși am avut grijă să avem plăcinte în meniu mai peste tot pe unde am ajuns cu turul, cele mai multe puncte le-au adunat cele menționate mai jos. CELE MAI BUNE PLĂCINTE DIN MOLDOVA ”Plăcinta Miresei” de la vinăria Etcetera, satul Crocmaz, Ștefan Vodă. Este o alegere unanimă, binemeritată, pentru că plăcinta asta întruchipează perfecțiunea între gustul untos al aluatului, frăgezimea foetajului făcut cu mâinile Doamnei Nina (mama celor doi frați Luchianov), umplutură de brânză de vaci proaspătă sau cartofi cu ceapă și proporția de umplutură versus cantitatea de aluat din plăcintă. Recunosc, am încercat să reproduc această plăcintă acasă, după atelierul în care am participat anul trecut. Dar nu mi-a reușit. Aștept o nouă ocazie să mai trec o dată prin tot procesul. E vorba de vreo 6 turte de aluat, întinse până la transparență, puse una peste alta, cu brânză de vaci între ele și unsă cu ulei. E o nebunie! Și mă bucur că și majoritatea fotografilor din grup, anume Plăcinta Miresei au nominalizat-o pentru locul 1. Puteți să o gustați și voi, dacă faceți vreo 2 ore de mers cu mașina sau vreo 40 min cu avionul de la Vadul lui Vodă. O scăldați în puțin vin Petrihor sau un Cuveé de la Etcetera și simțiți pe voi al nouălea cer de fericire. FOTOGRAF: ELLENA ANDRONACHE Gozlemelele de la Vinăria Kara Gani din Vulcănești, au fost și ele foarte apreciate de gurmanzii noștri, care mănâncă pe gura aparatului foto și se exprimă apoi prin poze. La drept vorbind, Plăcinta Miresei și Gozlemelele de la Kara Gani pot, pe bună dreptate, pretinde la titlul de cele mai bune plăcinte din Moldova. FOTOGRAF: MAGDALENA TOMASZESKA – BOLALEK (POLONIA) De asemenea, au fost apreciate de fotografii noștri Plăcintele cu vișină, făcute în cadrul unui atelier de la pensiunea Butuceni, din Orheiul Vechi. În cazul acestor plăcinte a contat mult și procesul de facere, la care fotografii noștri au asistat și au tot salivat până au ieșit rumene din cuptor. Vloggerul Alex Damian, care vine din România, își aducea aminte de ele ca de cea mai gustoasă experiență culinară avută în trip. Deci le recomand pe toate trei cu încredere. FOTOGRAF: WIKTORIA GORECKA (POLONIA) CELE MAI BUNE SARMALE Sarmalele de la vinăria Kara Gani au dat start tripului nostru. Au fost și foarte delicioase, sărățele, suficient de bine coapte, dar nici foarte ușcățele. Au ridicat ștacheta destul de sus și era greu cineva să o depășească. La Kara Gani nu doar sarmalele, dar și întreaga atmosferă este un lux pentru zilele noastre. Când oamenii te primesc chiar în casa lor, curtea lor, te hrănesc din farfuriile lor. Și totul este atât dd wow! Și mâncarea, și vinul, și gazdele și experiența și prețurile. Dar cel puțin pentru sarmale bune merită neapărat să mergeți la Vulcănești. FOTOGRAF: WIKTORIA GORECKA (POLONIA) Un alt loc în care am mâncat sarmale memorabile, regăsite în sondajul meu de opinie, sunt s armalele-golubtzy de la Restaurantul Kumaneok din Tiraspol . Aici, veți putea să vă atingeți papilele de bucătăria ucraineană. Or pentru Moldova este o bogăție să aibă atâtea bucătării concentrare pe un singur petec de pământ. CEA MAI BUNĂ ZEAMĂ La capitolul zeamă, am admis spre jurizare toate sorghiturile pe care în Moldova le numim zeamă: de găină, de pește, de iepure. Zeama de la vinăria Asconi este motivul pentru care merită să veniți la Asconi într-o amiază de vineri și să numai plecați de acolo până duminică dimineață. Aici se servește adevărata zeamă de găină, cu tăieței de casă, fără cartofi, cu leuștean, smântână și înăcrită cu borș de casă. Un alt loc vizitat de noi și rămas în memoria participanților pentru mâncare bună, dar mai ales pentru zeama de pește este satul Cioburciu și pensiunea Meșter Faur . Am avut acolo o zeamă din 5 feluri de pește. Proaspeți, toți prinși din Nistru, spre care poți coborâ chiar din grădina lui Meșter Faur. Anume de aici am luat noi kayakurilr și am bavigat câteva ore pe râu. Locul e minunat și e în dezvoltare. Sper stăpânii să nu se supra obosească, dacă vin prea mulți turiști. Așa că ușurel, ușurel. FOTOGRAF: WIKTORIA GORECKA (POLONIA) CEA MAI BUNĂ MĂMĂLIGĂ ȘI TOCANĂ DE LEGUME Nu e de mirare că cea mai bună mămăligă în călătoria noastră a fost gătită la rug . Aroma lemnului ars ș al fundului de ceaun pârjolit e ceea ce face din mămăliga noastră o mâncare sacră. Noi am deschis tripul cu o noapte pe malul lacului Ialpug, unde echipa de moldoveni a prezentat Moldova celorlalți prin dans, muzică, costum tradițional, Pomul Vieții, povești despre vinuri și gastronomie. Mâncarea am gătit-o pe lemne, la rug, și mămăliga a ieșit super bună, moale și unsuroasă. Așa că și tocana de legume, din roșii, ceapă, morcov, gătită la foc de tabără, a fost apreciată cel mai mult tot pentru gustul său unic. FOTOGRAF: ROBERTO GABRIELE (ITALIA) CEL MAI BUN VIN Timp de 5 zile, am degustat vinuri de la Asconi, Etcetera, Cricova, Kara Gani și Combinatul de vinuri la Hâncești. FOTOGRAF: WIKTORIA GORECKA (POLONIA) Personal, cred că a contat mult atmosfera în care a fost de fiecare dată servit vinul. De aceea pot explica anume următoarea alegere a grupului nostru: Vinăria Etcetera , cu aerul său boem, mirosind a furtună, cu dans sub ploaie, cântece și fulgere. Am degustat vin, fiind ghidați de Alexandru Luchianov, vinificatorul casei. Un alt loc care a adunat aprecieri numeroase au fost Subteranele de la Cricova. Unde opulența, somptuozitatea locului au fost atât de frumos servite de Roman, minunantul nostru ghid poliglot, care a umplut de legende degustarea vinuri. E clar că după o asemenea incursiune în istoria celor mai spectaculoase subterane din Moldova, fiecare a mers să își cumpere ceva pentru acasă. Eu mi-al luat 2 sticle, dintre care una gigantică, la recomandarea lui Roman, și o Viorica. FOTOGRAF: VICTOR GARȘTEA (MOLDOVA) P.S. Aici clasamentul culinar al turului nostru fotografic din această vară ”Discover the routes of life” se încheie, fiind urmat de câteva recomandări personale de delicatesuri locale. Dacă ajungeți pe la vinăria Kara Gani, cereți să vi se gătească un BULGUR CU MĂRUNTAIE DE MIEL . Așa cum ne-am lins noi pe “botișor” după acest bulgur, ne vom aminti încă mult timp. FOTOGRAF: WIKTORIA GORECKA (POLONIA) Iar la Cairaclia rugați-i pe bulgari să vă gătească o Salată bulgărească cu roși de toate culoril e. La pensiunea ”La Gura cuptorului” din Văleni , cât bunica bate toba, gustați dintr-o bucată de colac, proaspăt scos din cuptor, muiat într-o Saramură de pește. FOTOGRAF: MAGDALENA TOMASZESKA – BOLALEK (POLONIA) FOTOGRAF: ANATOL POIATĂ (MOLDOVA) CEL MAI BUN DESERT al tripului nostru au fost Harbujii de la Todirești , vânduți cu mare drag de Anastasia, chiar pe margina drumului. FOTOGRAF: WIKTORIA GORECKA (POLONIA) Iar un alt desert local memorabil au fost Cornulețe cu dulceață de trandafir , pe care le-am gustat la pensiunea Butuceni, întinse, lipite și coapte chiar sub ochii noștri. Acea dulceața de trandafir magică, al cărei secrey îl cunoaște doar Olesea și..eu:), face toată diferența între aceste cornulețe și restul. FOTOGRAF: ANATOL POIATĂ (MOLDOVA) Și-am încălecat pe-o șa și v-am spus poveste-așa. Vă doresc călătorii și descoperiri gustoase prin Moldova! Mulțumesc pentru distribuire! #eatlikemoldovans #beourguest"
1,https://nataalbot.md/2017/09/26/lyon-only-sau-orasul-care-te-invita-sa-l-mananci/,"Vara aceasta, aventura noastră culinară ne-a adus la Lyon, în Franța. Motivul pentru care am ales anume această destinație este unul deloc întâmplător. Lyon este considerat capitala mondială a gastronomiei. Motiv pentru care am studiat la facultate cazul de succes al eforturilor depuse de autorități pentru a spori atractivitatea metropolei pentru turiști. După toate cele aflate la curs am rămas intrigată și dornică să-l vizitez.Tot la Lyon este stabilit părintele gastronomiei franceze moderne, Paul Bocuse, care are acum 91 de ani și este fondatorul unei școli de bucătari reputate, dar și a celui mai important concurs de bucătari din lume – Bocuse d’Or. Unul dintre cele mai fascinante lucruri pe care le remarci din prima, ajungând în orașul Lyon este arhitectura. Chiar de la aeroport te întâmpină edificii moderne și curajoase. Iar atmosfera orașului respiră cu istorie. Am făcut multe poze cu clădiri extraordinare și cu horboțica cochetă de la geamurile acestor minunate edificii, dar acest articol va fi prepondeerent despre experiențe culinare lioneze. Nu pot însă să trec la mâncare fără să vă spun cât de confortabil este orașul Lyon pentru turiști, cat de bine este organizat transportul public și rețeaua de biciclete. Au un imens Oficiu al Turismului cu sloganul LYON ONLY , chiar în Place Bellecour , gata să răspundă la toate întrebările turiștilor rătăciți, deși în Lyon este cam greu să te rătăcești, pentru că este foarte bine pregătit pentru turiști. În cele cinci zile, cat ne-am aflat la Lyon, am folosit doar bicicleta pentru a explora orașul și toată plăcerea asta ne-a costat în jur de 10 $ pt 2 biciclete. Orașul acesta, pe bună dreptate, își merită titlul de Capitală mondială a gastronomiei . Pentru că, din punct de vedere al numărului și nivelului restaurantelor, dar și al serviciilor ospitaliere, totul aici pare să fie cu inteligență prevăzut și bine pus la punct. În primul rând, la tot pasul vezi panouri care îți amintesc că nu ești într-un oraș oarecare, ci în unul care te va hrăni gustos și rafinat. În cel de-al doilea rând, pe ușile restaurantelor, fie ele mari sau mici precum celebrele bouchons lyonais, mereu vei găsi o tablă de aurie pe ușă, pe care să fie scris numele bucătarului șef. Dar ceea ce cu adevărat ne-a convins că suntem într-o capitală a culturii gastronomice este faptul că într-o după amiază de luni, nu am putut găsi niciun local deschis în care să mâncăm. De ce? Pentru că atât francezii cât și bucătarii lor se respectă și au grijă să țină cont de tradiția mâncatului la ore anumite: prânzul – de la 12 la 14, cina – de la 18 la 21.00. Dar sunt și din acele localuri sofisticate, care servesc doar prânz sau doar cină și nimeni nu se supără pe ele. Ba dimpotrivă, lumea are grijă să sune în avans și să rezerveze o masă într-un asemenea local, ca să fie sigură că anume acolo va savura ceva deosebit de la bucătarul chef. Noi am ajuns la Lyon deja flămânzi. Așa că am lăsat bagajele în minunatul nostru apartament de epocă, închiriat pe Airbnb, și am pornit să căutăm de-ale gurii. Dar a trebuit să hoinărim cam mult pănă se făcea ora 6 ,ca să se deschidă localurile pentru cină. Am intrat într-un bistro la întâmpla, cu un decor deloc sofisticat, măsuțe pentru 2 persoane, niște tablouri pe pereți de la 1 $ shop, dar plin de clienți. Conceptul meniului localurilor din Lyon oarecum se înscrie în cultura gastronomică a orașului. Nu ai zeci de bucate din care să le alegi ce-ți place. Dimpotrivă, șeful are un meniu laconic, la 25-30 € de persoană, cu prea puțin spațiu de manevră. Vrei să mănânci, ai încredere în chef. Pentru mine această formulă este perfectă, pentru că eu fac parte din segmentul clienților care se panichează atunci când are o alegere prea mare în față, de vreme ce talentul bucătarului nu-mi este cunoscut ca să aleg orice la întâmplare. Am comandat un tartar, niște creveți, o sticlă de vin și am lăsat loc pentru desert. Ceea ce caracterizează mâncarea din Lyon sunt porțile perfecte, parcă mici la prima vedere, dar suficiente pentru a te simți sătul, dacă-s servite cu un vin corect, care să-ți mai dezlege limba. Totodată, bucatele sunt proaspete, datorită ingredientelor, preponderent locale. Și ca să continuam șirul lucrurilor care m-a uimit plăcut la Lyon, la final de cină, bucătarul chef a ieșit în sală și a început să comunice cu toți clienții de la mese, întrebându-i dacă le-a plăcut mâncarea și dacă au ceva de comentat. Frumoasă tradiție, nu-i așa? Am încheiat cina cu o pana cota, care și ea a fost extraordinar de bună și am pornit să hoinărim prin Lyonul nocturn. Am făcut multe poze frumoase în acest oraș, dar nu vreau să vă enervez cu fața mea prea fericită, pentru că anume așa mă simțeam eu în Lyon: fericită și împlinită de la atâta frumusețe și savoare. Aflându-mă la Lyon, am dat sfoară-n țară pe că vrem să-i cunoaștem pe moldoveni din oraș. N-a durat prea mult și cu mine am luat legătura Eugen Burlacu, student la Lyon, pe care eu îl țin minte încă de pe vremea când era un puști care venea în public la Sare și Piper. Cu Eugen am mers la Brasserie George , un local cu barbă albă din Lyon, care arată ca o cantină gigantică și luxoasă, în care atmosfera e de parcă s-ar fi oprit timpul în loc. Decorul, chelnerii, meniul – totul încearcă parcă să conserveze atmosfera localului de altădată. Aici am mâncat linte cu indicație geografică protejată, scoici, iar băieții au băut bere cu tradiționalii crenvuști lionezi. La desert am ales o merengue cu un sorbet de căpșuni. Și iarăși am avut o experiență minunată. Lyonul de noapte arată de parcă ar fi o carte poștală, trecută printr-un un soft de editare a imaginilor. Dar credeți-mă pe cuvânt, el chiar în realitate arată așa, fascinant. Les Halles de Paul Bocuse este un alt loc din Lyon, cu care orașul se mândrește. Așa că am mers să aflăm de ce? Este vorba despre o piață de delicii sub acoperiș, foarte frumos amenajată, cu vitrinele doldora de mâncare, care îți face din ochi. Trebuie să recunosc, n-am rămas foarte impresionată de Les Halles. Cred că în cazul acestei atracții turistice publicitatea este mai interesantă decât produsul. Botezând această hală de delicii în numele lui Paul Bocuse, automat o condamni la atenție sporită din partea turiștilor gurmanzi. Din păcate însă, în interior am găsit o atmosferă destul de adormită. Eu am gustat o Madlenă și un prăjițel, care n-au fost rele. Sau poate stomacul meu aștepta un mic dejun și era prea indulgent. Am făcut cunoștință cu cel mai scump cașcaval din piață, cel cu trufe, la aproape 50 € per kilogram. Aceasta este tradiționala tartă lioneză cu praline și frișcă proaspătă. Mă întrebați ce sunt pralinele? Un fel de desert franțuzesc, niște bombonele din migdale prăjite și scăldate în sirop de zahăr, colorate în roz. Iar această poză pare să fie mai gustoasă decât este în realitate. Am cumpărat în final câțiva macarons de la Les Halles și, din păcate, niciunul nu era bun, așa că poza spune minciuni, dar numai voi știți despre asta. Dar pentru că Lyon înseamnă o interminabilă experiență culinară, următoarea noastră destinație a fost la Lilia acasă, o fostă colegă de la radio, jurnalistă de profesie, care mai mulți ani în urmă s-a măritat cu un francez și s-a stabilit cu traiul la Lyon. Gerome, soțul Liliei, s-a oferit cu multă generozitate să fie bucătarul șef al serii. Am început cu un Kyr , o băutură de bun venit, combinația dintre spumant și o cremă se cassis, adică sirop de coacăză. Apoi am continuat cu un Gewurst Traminer răcoros. Între timp, Gerome gătea cina, iar noi cu Lilia depănam amintiri de prin 97, când munceam împreună la ProFM. Rețeta serii au fost fructe de mare în sos sabayon, gătite în niște cocote la cuptor. Mă uitam la aceste porții minuscule de mâncare și mă întrebam cum au ei de gând să ne alunge foamea? Dar ca să vezi, porțile au fost perfecte! Pentru că, după niște mezeluri lioneze și cașcavaluri la entree, a fost exact cantitatea necesară ca să te simți fericit și sătul. Așa că reiterez, porțiile franceze sunt subestimate. Nu sunt mici, sunt suficiente. Abia a două zi mi-am dat seama că la Lilia și Gerome ne-am simțit atât de bine, încât n-am apucat să facem nicio poză împreună. Dar amintirile oricum sunt foarte calde și vii. Mulțumesc Lilia, Grand merçi, Gerome! Despre Lyon aș mai povesti dar cred că și așa cu greu v-am reținut până la acest capăt de articol. Voi încheia prin a mulțumit tuturor moldovenilor care au căutat să ne cunoască personal și cu care am petrecut câteva seri minunate la Lyon. În următorul articol vă voi povesti despre un alt motiv pentru care am ales Lyon în această vacanță de vară. E vorba despre un bucătar-chef, o vedetă – legendă, pe care am vrut să-l cunosc personal, după ce i-am aflat fascinanta poveste de viață în cadrul cursului nostru de Turism gastronomic de la UQAM. Și l-am cunoscut. Povestea urmează în curând."
1,https://nataalbot.md/2016/10/11/euvindinmoldova-vinurile-din-poiana-lui-buddha/,"Vinăria Poiana, din satul Ulmu, reprezintă acea generație de vinificatori, cu viziuni proaspete și inovatoare, care au început să apară din ce în ce mai mulți în Moldova. Le pasă de vin, de cifre, de afacere, dar cred că, în primul rând, le pasă de protecția mediului înconjurător, de energia cu care se face vinul, de mâncare sănătoasă, de cultivarea viței de vie cu minim sau deloc intervenție de pesticide, de protecția solului. Într-un cuvânt le pasă de sustenabilitate. Poiana este o vinărie privată, care a luat naștere într-un loc despre care nici nu ai crede că se fală în Moldova. Acolo ne-au primit cu multă căldură, ne-au servit cu vinuri și colțunași de casă și ne-au invitat să mai revenim când vinăria își va deschide lar ușile pentru vizitatori. În inima Codrilor Moldovei, la circa 30 km distanță de capitală, în localitatea Ulmu, în mijlocul unui luminiș al pădurii, cu o priveliște ce taie răsuflarea, este amplasată „Vinăria Poiana”. Filosofia acesteia este să valorifice și să prezerveze resursele naturale unice din zona codrilor seculari în care este situată vinăria. Pe podgorie, împreună cu primăriile satelor Ulmu și Horodca, a fost creată o zonă delimitată de eco areal. Aici vița-de-vie se cultivă ca pe timpurile vechi, păstrând tradițiile milenare, renunțând la pesticide și îngrășăminte chimice. Vinul este creat cu multă pasiune, iar secretul acestuia sunt strugurii copți sub razele generoase ale soarelui și colectați manual în miez de toamnă. Principiile agriculturii naturale sunt aplicate și în grădina de legume, unde se cultivă roșii, castraveți, ardei, dovlecei și alte ingrediente, potrivite pentru o gustare din produse crescute chiar aici, pe pământul Ulmului și în condiții ecologice. Vinăria „Poiana” atrage nu doar prin vinurile bune, dar și prin peisajul unic, care inspiră și dă naștere legendelor. Valea în care se află vinăria este numită „Valea lui Buddha” și este un punct de atracție pentru practicanții de yoga. Tot aici, a fost filmat și unul dintre cele mai cunoscute filme produse în Republica Moldova – „O șatră urcă la cer”, regizat de maestrul Emil Loteanu. Deocamdată, de acest loc misterios din Codrii Ulmului se poate bucura doar echipa vinăriei, dar în curând „Poiana” își va deschide porțile pentru vizitatori, care vor avea posibilitate să savureze natura, aerul, gastronomia tradițională delicioasă și, bineînțeles, vinurile remarcabile „Poiana”. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/10/11/arborele-genealogic-si-intalnirea-cu-radacinile-mele/,"Nu știu dacă există printre voi cineva care nu s-ar interesa de rădăcinile sale. Numai că acest interes variază între a mai sta de vorbă seara cu părinții despre bunei și străbunei, la un pahar de vin scos de tata din beci, sau a merge mai departe, a scotoci prin arhive, a căuta fotografii vechi la neamuri. Prima mea experiență cu arborele genealogic a fost la școală, în clasele primare, când am primit ca și temă de acasă să ne facem arborele familiei. Țin minte și acum, că amintirile părinților se epuizase la un moment dat și am oprit pomul fără să știu încotro să-l fac să crească. Nici nu știu de când, poate din momentul când am înțeles că nu-mi voi revedea niciodată în această viață buneii, am simțit nevoia să aflu mai multe despre neamul din care mă trag. Bunelul meu Ion, de pe linia mamei, tare i-a mai urât pe români, pentru felul în care s-au purtat cu moldovenii, pedepsindu-i umilitor, cu genunchii în fasole. Maică-mea înțelege și vorbește ucraineana, fiind de la nordul Moldovei, iar bunica mea de pe linia lui tăică-meu, toată viața ei a fost o pro-româncă înflăcărată, țesând covoare, îngânând melodii românești patriotice și spunând poezii românești pe prispa casei. Așadar, această uniune de familii creată de părinții mei, una de la nord și prorusă și alta de la centru, pro-românească, mă făcea tot timpul curioasă să-mi cunosc mai bine neamul. Și atunci, îmi apare în cale Veaceslav Stăvilă, un istorician pe care îl tot văzusem la o emisiune de istorie la Moldova 1. Veaceslav mi-a propus să-mi facă arborele genealogic pe ambele linii, maternă și paternă. Și mi-a cerut, în schimb, dacă o s-mi placă rezultatul, să scriu despre asta. Nu știu cât de grea este munca lui Veaceslav de a căuta prin arhive, presupun că nu e ușoară. Cert e că foarte multe informații au fost obținute prin telefon, de la maică-mea. Nume, zile de naștere, ani de deces, copii. Totodată, am primit copiile unor documente de peste 200 de ani vechime și nu voi ascunde că am tremurat de emoție, văzând actele de căsătorie și de naștere ale strămoșilor mei de hăt câți ani în urmă. Așadar un efort de a face rost de aceste acte și a le dă de capăt nemurelelor mele a fost făcut. În ziua când Veaceslav mi-a oferit amintirea neamului meu în ramă, m-am emoționat și încă mai sunt când revin la arbore. Pentru că am înțeles că asta e maxim ce mai pot afla despre mine și despre cei de la care mă trag. Și m-am bucurat să mi se reconfirme că am în mine sânge ucrainean din neamul Serduleac și nu Surduleac (cum a fost schimbat numele bunelului meu, presupun pe vremea românilor.) Și m-am bucurat să aflu că mă trag de la un Flor Albot, al cărui nume îmi place la nebunie și mă face să vreau să-i dau o continuitate. Tot ce vă pot spune e că, mai devreme sau mai târziu, încep să ne bântuie întrebări existențiale și că e minunat să poți da timpul înapoi cu ajutorul unor oameni, și să te poți scufunda în istoria plină de enigme ale familiei tale. E un cadou prețios pentru o aniversare sau nuntă. Eu vă recomand să vă faceți arborele genealogic, nu e un serviciu ieftin, dar nici nu-îmi imaginez cum ar putea să fie altfel. Aveți, în sfârșit niște nume și date care vă vor permite să adunați într-un puzzle niște istorii, e o amintire minunată pentru copii.Iar părinții mei și mai tare s-au bucurat văzând istoria familiilor în ramă. Mai multe detalii vă poate oferi pagina și Dr. Veaceslav Stavilă(+373) 690-76444. Veaceslav, mulțumesc că mi-ați oferit acest privilegiu."
1,https://nataalbot.md/2016/10/17/euvindinmoldova-vinaria-kara-gani-cu-drag-din-gagauzia/,"Voi când ultima dată ați pășit prin Găgăuzia? Cam puține ocazii ne aduc în sudul Moldovei, nu-i așa? Poate odată cu dezvoltarea vinăriei Kara Gani, vom avea un motiv convingător să mergem până la Vulcănești ca să gustăm din ospitalitatea găgăuzilor și mai ales din vinurile lor? Numele vinăriei „Kara Gani” înseamnă în limba găgăuză „neamul Gani” – din care se trage familia lui Gheorghe Cerven. În cinstea strămoșilor, în gospodărie la „Kara Gani” este amenajat un mic muzeu, unde sunt adunate lucruri cu valoare istorică și sentimentală, care au aparținut membrilor familiei. Pasiunea lui Gheorghe pentru producerea vinului a fost moștenită de la bunici, treptat devenind o afacere de familie. În prezent „Kara Gani” este înregistrată în Registrul Vitivinicol și este membru activ al Asociației Micilor Producători de Vin din Moldova, fiind dotată cu echipament modern german – linie de prelucrare a strugurilor „Scharfenberger”, unitate de refrigerare, recipiente din oțel inoxidabil – strictul necesar pentru a produce în fiecare sezon până la 30 de tone de vin de calitate. Pe cele circa 10 hectare de podgorii proprii familia cultiva soiuri tehnice europene precum Chardonnay, Sauvignon, Aligote, Muscat, Cabernet și Merlot, iar recent s-a plantat si 1,5 ha de viță de vie de soi autohton, strămoșesc – Feteasca Neagră. Turiștilor care ajung în aceste locuri le este propus un tur al zonei, care include monumentul istoric al bătăliei de la Cahul și Valul lui Traian, urmate de vizitarea podgoriilor și vinăriei „Kara Gani”. Aici musafirii sunt întâmpinați cu mâncăruri tradiționale găgăuze: șurpa, sarmale, dolma, kavarma, gozleme și degustare de vinuri roșii „Kara Gani”, care au devenit o legendă a locului. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/10/18/euvindinmoldova-vinurile-fautor-de-pe-valul-lui-traian/,"Vinurile F’Autor m-au cucerit de la prima degustare, acum câțiva ani. Apoi o amică îmi vorbea despre cât de plăcută este colaborarea companiei sale cu cei care conduc cu F’Autor. Îmi spunea cât de bine e să poți colabora și cu oameni flexibili, deschiși la minte și inovativi. Apoi, mi s-a întâmplat să fac o postare critică la adresa unei reclame stradale a vinurilor F’Autor. Știți ce m-a uimit atunci? Felul în care cei de la F’Autor au reacționat la acea critică. O reacție de oameni civilizați și inteligenți, care pe lângă faptul că au evitat să se justifice, au acceptat remarca mea, ba chiar au fost drăguți să îmi ofere în schimbul criticii mele un vin bun. Or noi nu prea suntem obișnuiți să vedem în Moldova asemenea reacții la critică. Începând cu politicienii și terminând cu șefii de companii. Mai toți caută să se justifice și să nu-și recunoască greșelile. Într-un cuvânt F’Autor m-au cucerit prin prezența unei mentalități proaspete, prin omenie, prin inteligență și, bineînțeles, prin vinurile lor. Nu e un secret că atunci când cunoști oamenii care creează un produs, dacă îți place de ei, șansele să îți placă și produsul lor sunt foarte mari. Să începem! Numele F’Autor are originea din limba latină şi înseamnă „creator, autor”, purtând semnificația unei iscusinței și responsabilității pentru calitate și abordarea personalizată a vinificatorului. Vinăria „F’Autor” se află la 100 km distanță de capitală, în satul Tigheci, unde, tradițional, se cultivă viță-de-vie și se produc vinuri. Produsul care a făcut satul celebru, vinul „F’Autor”, și-a găsit loc de cinste și în muzeul local de istorie și etnografie, printre multiplele exponate care vorbesc despre istoria satului. „F’Autor” este rodul muncii unei familii, care a reușit să transforme o fostă fabrică de tip sovietic într-o întreprindere modernă, cu dotări performante. În perioada 2003-2006 au fost implementate tehnologii avansate și plantate vii noi, pentru ca astăzi podgoriile „F’Autor” să se extindă pe un areal de cca 350 ha. Acestea sunt amplasate în microzona Tigheci, făcând parte din zona vitivinicolă „Valul lui Traian”, la sudul Moldovei. Microzona Tigheci este unică, oferind condiții favorabile pentru producerea vinurilor de calitate, atât albe, cât şi roşii. Echipa „F’Autor” este adeptă a inovațiilor în vinificație. Recent compania a lansat un vin deosebit – „Albarino”, produs din soiul cu același nume, de origine iberică, cultivat în podgoriile „F’Autor”, iar noutatea acestei toamne o reprezintă vinul „Negre”, un asamblaj reușit din Fetească Neagră și Rară Neagră. Vinurile „F’Autor” se bucură de succes atât pe piața locală cât și pe plan internațional obținând medalii la concursurile internaționale și mențiuni la expoziții specializate. În crama „F’Autor” se maturează cele mai bune vinuri produse aici, dar și colecții mai vechi, create de vinificatorii întreprinderii, printre care exemplare prețioase, de acum câteva decenii. Am fost și noi onorați cu un pahar de vin de pe la începutul anilor 70 și am avut senzația că am gustat din aurul Moldovei. Puternice trăiri la vinăria F’Autor. Mulțumesc! #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/10/18/euvindinmoldova-vinurile-fautor-de-pe-valul-lui-traian/,"Vinurile F’Autor m-au cucerit de la prima degustare, acum câțiva ani. Apoi o amică îmi vorbea despre cât de plăcută este colaborarea companiei sale cu cei care conduc cu F’Autor. Îmi spunea cât de bine e să poți colabora și cu oameni flexibili, deschiși la minte și inovativi. Apoi, mi s-a întâmplat să fac o postare critică la adresa unei reclame stradale a vinurilor F’Autor. Știți ce m-a uimit atunci? Felul în care cei de la F’Autor au reacționat la acea critică. O reacție de oameni civilizați și inteligenți, care pe lângă faptul că au evitat să se justifice, au acceptat remarca mea, ba chiar au fost drăguți să îmi ofere în schimbul criticii mele un vin bun. Or noi nu prea suntem obișnuiți să vedem în Moldova asemenea reacții la critică. Începând cu politicienii și terminând cu șefii de companii. Mai toți caută să se justifice și să nu-și recunoască greșelile. Într-un cuvânt F’Autor m-au cucerit prin prezența unei mentalități proaspete, prin omenie, prin inteligență și, bineînțeles, prin vinurile lor. Nu e un secret că atunci când cunoști oamenii care creează un produs, dacă îți place de ei, șansele să îți placă și produsul lor sunt foarte mari. Să începem! Numele F’Autor are originea din limba latină şi înseamnă „creator, autor”, purtând semnificația unei iscusinței și responsabilității pentru calitate și abordarea personalizată a vinificatorului. Vinăria „F’Autor” se află la 100 km distanță de capitală, în satul Tigheci, unde, tradițional, se cultivă viță-de-vie și se produc vinuri. Produsul care a făcut satul celebru, vinul „F’Autor”, și-a găsit loc de cinste și în muzeul local de istorie și etnografie, printre multiplele exponate care vorbesc despre istoria satului. „F’Autor” este rodul muncii unei familii, care a reușit să transforme o fostă fabrică de tip sovietic într-o întreprindere modernă, cu dotări performante. În perioada 2003-2006 au fost implementate tehnologii avansate și plantate vii noi, pentru ca astăzi podgoriile „F’Autor” să se extindă pe un areal de cca 350 ha. Acestea sunt amplasate în microzona Tigheci, făcând parte din zona vitivinicolă „Valul lui Traian”, la sudul Moldovei. Microzona Tigheci este unică, oferind condiții favorabile pentru producerea vinurilor de calitate, atât albe, cât şi roşii. Echipa „F’Autor” este adeptă a inovațiilor în vinificație. Recent compania a lansat un vin deosebit – „Albarino”, produs din soiul cu același nume, de origine iberică, cultivat în podgoriile „F’Autor”, iar noutatea acestei toamne o reprezintă vinul „Negre”, un asamblaj reușit din Fetească Neagră și Rară Neagră. Vinurile „F’Autor” se bucură de succes atât pe piața locală cât și pe plan internațional obținând medalii la concursurile internaționale și mențiuni la expoziții specializate. În crama „F’Autor” se maturează cele mai bune vinuri produse aici, dar și colecții mai vechi, create de vinificatorii întreprinderii, printre care exemplare prețioase, de acum câteva decenii. Am fost și noi onorați cu un pahar de vin de pe la începutul anilor 70 și am avut senzația că am gustat din aurul Moldovei. Puternice trăiri la vinăria F’Autor. Mulțumesc! #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/10/17/euvindinmoldova-vinaria-kara-gani-cu-drag-din-gagauzia/,"Voi când ultima dată ați pășit prin Găgăuzia? Cam puține ocazii ne aduc în sudul Moldovei, nu-i așa? Poate odată cu dezvoltarea vinăriei Kara Gani, vom avea un motiv convingător să mergem până la Vulcănești ca să gustăm din ospitalitatea găgăuzilor și mai ales din vinurile lor? Numele vinăriei „Kara Gani” înseamnă în limba găgăuză „neamul Gani” – din care se trage familia lui Gheorghe Cerven. În cinstea strămoșilor, în gospodărie la „Kara Gani” este amenajat un mic muzeu, unde sunt adunate lucruri cu valoare istorică și sentimentală, care au aparținut membrilor familiei. Pasiunea lui Gheorghe pentru producerea vinului a fost moștenită de la bunici, treptat devenind o afacere de familie. În prezent „Kara Gani” este înregistrată în Registrul Vitivinicol și este membru activ al Asociației Micilor Producători de Vin din Moldova, fiind dotată cu echipament modern german – linie de prelucrare a strugurilor „Scharfenberger”, unitate de refrigerare, recipiente din oțel inoxidabil – strictul necesar pentru a produce în fiecare sezon până la 30 de tone de vin de calitate. Pe cele circa 10 hectare de podgorii proprii familia cultiva soiuri tehnice europene precum Chardonnay, Sauvignon, Aligote, Muscat, Cabernet și Merlot, iar recent s-a plantat si 1,5 ha de viță de vie de soi autohton, strămoșesc – Feteasca Neagră. Turiștilor care ajung în aceste locuri le este propus un tur al zonei, care include monumentul istoric al bătăliei de la Cahul și Valul lui Traian, urmate de vizitarea podgoriilor și vinăriei „Kara Gani”. Aici musafirii sunt întâmpinați cu mâncăruri tradiționale găgăuze: șurpa, sarmale, dolma, kavarma, gozleme și degustare de vinuri roșii „Kara Gani”, care au devenit o legendă a locului. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/10/11/euvindinmoldova-vinurile-din-poiana-lui-buddha/,"Vinăria Poiana, din satul Ulmu, reprezintă acea generație de vinificatori, cu viziuni proaspete și inovatoare, care au început să apară din ce în ce mai mulți în Moldova. Le pasă de vin, de cifre, de afacere, dar cred că, în primul rând, le pasă de protecția mediului înconjurător, de energia cu care se face vinul, de mâncare sănătoasă, de cultivarea viței de vie cu minim sau deloc intervenție de pesticide, de protecția solului. Într-un cuvânt le pasă de sustenabilitate. Poiana este o vinărie privată, care a luat naștere într-un loc despre care nici nu ai crede că se fală în Moldova. Acolo ne-au primit cu multă căldură, ne-au servit cu vinuri și colțunași de casă și ne-au invitat să mai revenim când vinăria își va deschide lar ușile pentru vizitatori. În inima Codrilor Moldovei, la circa 30 km distanță de capitală, în localitatea Ulmu, în mijlocul unui luminiș al pădurii, cu o priveliște ce taie răsuflarea, este amplasată „Vinăria Poiana”. Filosofia acesteia este să valorifice și să prezerveze resursele naturale unice din zona codrilor seculari în care este situată vinăria. Pe podgorie, împreună cu primăriile satelor Ulmu și Horodca, a fost creată o zonă delimitată de eco areal. Aici vița-de-vie se cultivă ca pe timpurile vechi, păstrând tradițiile milenare, renunțând la pesticide și îngrășăminte chimice. Vinul este creat cu multă pasiune, iar secretul acestuia sunt strugurii copți sub razele generoase ale soarelui și colectați manual în miez de toamnă. Principiile agriculturii naturale sunt aplicate și în grădina de legume, unde se cultivă roșii, castraveți, ardei, dovlecei și alte ingrediente, potrivite pentru o gustare din produse crescute chiar aici, pe pământul Ulmului și în condiții ecologice. Vinăria „Poiana” atrage nu doar prin vinurile bune, dar și prin peisajul unic, care inspiră și dă naștere legendelor. Valea în care se află vinăria este numită „Valea lui Buddha” și este un punct de atracție pentru practicanții de yoga. Tot aici, a fost filmat și unul dintre cele mai cunoscute filme produse în Republica Moldova – „O șatră urcă la cer”, regizat de maestrul Emil Loteanu. Deocamdată, de acest loc misterios din Codrii Ulmului se poate bucura doar echipa vinăriei, dar în curând „Poiana” își va deschide porțile pentru vizitatori, care vor avea posibilitate să savureze natura, aerul, gastronomia tradițională delicioasă și, bineînțeles, vinurile remarcabile „Poiana”. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,http://nataalbot.md/2016/10/05/euvindinmoldova-oaza-crocmazului-pe-nume-etcetera/,"„Et Cetera” este marea realizare a fraților Igor și Alexandru Luchianov, care după ani de zile de muncă în străinătate, într-un casinou, au decis să investească în Moldova, creând unul dintre cele mai inovative branduri vinincole din țară. Acum toată familia Luchianov este implicată în dezvoltarea afacerii „Et Cetera”. Toată familia înseamnă mama, tata, frații, nevestele fraților și bineînțeles, pe ici-colo mișună urmașii. Atmosfera de la vinărie este una tipică pentru familiile fericite din Moldova: caldă, cordială și foarte binevoitoare. Decorul – o bucățică de Provence, cu o bucățică de Olanda și cu gazon pentru dansuri în fața rândurilor de viță de vie. Vinăria „Et Cetera” se află în localitatea Crocmaz, din sud-estul țării, în zona viti-vinicolă „Ștefan Vodă”. Vinăria și complexul turistic sunt amplasate în mijlocul podgoriilor proprii, întinse pe o suprafață de peste 33 ha pe terasele r. Nistru, sub adierea brizei Mării Negre. Anual aici se culeg peste 200 de tone de struguri, din care sunt create peste 250.000 de sticle de vin de autor. Compania a fost fondată în 2002 și s-a dezvoltat rapid. În 2009 a fost inaugurată fabrica de vinuri, dotată cu cele mai moderne echipamente de vinificație. Stilul inovativ de promovare, calitatea constantă a vinurilor și curajul vinificatorilor au fost apreciate cu „Marele Premiu” în cadrul Zilei Naționale al Vinului ediția 2013. Restaurantul vinăriei servește bucate fine, în perfectă armonie cu nuanțele vinurilor „Et Cetera”. Recent, a fost inaugurat un mini-hotel pentru a găzdui vizitatorii ce doresc să-și prelungească plăcerea aflării la „Et Cetera”, iar Aerodromul improvizat pe gazonul vinăriei permite o conexiune mai rapidă pentru turiștii și consumatorii de vinuri din Moldova. #EUVINDINMOLDOVA este realizat în cadrul Proiectului de Competitivitate al Agenției Statelor Unite pentru Dezvoltare Internațională (USAID). Proiectul susține eforturile Republicii Moldova de a promova o economie puternică, diversificată și orientată spre export, contribuind la creșterea competitivității în sectoare-cheie: sectorul vitivinicol și turism, industria ușoară și sectorul tehnologiilor informaționale și comunicațiilor. Această asistență este posibilă datorită suportului generos al poporului American, prin intermediul USAID, în colaborare cu Guvernul Republicii Moldova."
1,https://nataalbot.md/2016/06/23/de-ziua-iei/,"Dragă Ie, de ziua ta vreau să-ți spun că mă bucur foarte mult pentru că ai și tu o zi a ta. Imaginează-ți cum te invidiază toți ițarii, fotele, maramele, cojoacele, traistele și opincile pentru onoarea de a avea o zi care îți este dedicată. Apoi, vreau să-ți mai spun, că de ziua ta mă alătur cu plăcere tuturor femeilor de pe glob care te iubesc și te poartă. Am femei dragi peste tot în lume, de la Chișinău până la Montreal, iar pe 24 iunie mă voi simți ma aproape de ele. Avem foarte puține simboluri care unesc necondiționat oamenii, iar tu ești unul dintre ele. Îți mulțumesc că ne solidarizezi. Ești plină de magie, atragi priviri și ești confortabilă pentru orice condiții climaterice, dar mai ales pentru canicula asta sufocantă. Vreau să-ți mai spun, că am o datorie față de tine. Am pornit să te cos, dar nu mi-a ajuns răbdare și te-am lăsat într-un coș. Tocmai pentru că știu cât te greu te naști, înțeleg de ce munca de a te crea costă și sunt gata să plătesc atât cât îmi cere o meșteriță atunci când mă îndrăgostesc de tine și vreau să te iau cu mine acasă. Mă întristez când văd cum mulți te confundă cu bluze florate pe care le numesc ii, mă întristez când oamenii nu-și dau silința să te cunoască în profunzime. Aș vrea ca cei care te îndrăgesc să poată face diferența, să deosebească o ie autentică de un kitch, să știe că ești creată din altiță, încreț, râuri. Dar cred că trebuie să avem răbdare și neapărat dorință ca să nu lăsăm lucrurile să meargă de la sine. Ci să ne implicăm, să educăm, sa ne luminăm. Iată de ce, pe 24 iunie, de la miezul zilei, ne adunăm în inima orașului Chișinău. Ne punem câte o ie și ieșim în stradă ca să-i facem pe oameni să-și întoarcă privirea, să se întrebe ce se întâmplă, să le rămână un gând despre ie în memorie. Tot mai multe femei vin să te cinstească în fiecare an la De mai bine de 4 ani, vin tot mai mulți tineri la , să se laude, să cumpere sau să învețe să coase o ie. Iată că avem o Sărbătoare a Portului Popular , pe care o vom sărbători pe 26 iunie. Suntem pe calea bună. Dar cel mai mult, dragă Ie, îți mulțumesc pentru că mă inspiri. Pentru că ai venit în viața mea la un moment când îmi căutam rădăcinile. Iar datorită ție mi le-am descoperit și le-am înțeles. Am în mine sânge ucrainean, polonez probabil, dar și românesc. Cunoscându-te , am înțeles că pot iubi și înțelege alte popoare și alte tradiții și că diversitatea este o bogăție și o virtute. De ziua ta, te îmbrac, te port, te laud și astfel te cinstesc, pentru că în această lume grăbită și trecătoare, rămâi unul dintre puținele lucruri frumoase care nu se trec. Pentru că fiecare din noi, cei care te iubim, avem grijă, prin propriul exemplu și prin fiicele noastre, să te ducem mai departe. LA MULȚI ANI, LA BLOUSE ROUMAINE!"
1,https://nataalbot.md/2016/03/14/noutati-de-pe-frontul-alimentatiei-sanatoase/,"Este al treilea martie când merg la expoziția Manger Santé et Vivre Vert din Montreal. Peste 250 de expozanți vin să se laude cu ce au ei mai bun în materie de mâncare și mod sănătos de viață. Foarte multe produsele expuse sunt produse în Quebec. Eu nu sunt vegetariană, cu atât mai mult vegană, dar curiozitatea gastronomică și mai ales plăcerea de a găti vegetarian și dorința de a diversifica meniul m-au adus din nou la acest eveniment. De data asta i-am propus și Evei să meargă cu mine, știindu-i interesul pentru mâncare vegetariană. Sonia a mers mai mult pentru a scăpa de plictiseală. Evenimentul mi s-a părut mult mai aerisit, organizatorii au tras o lecție din înghesuiala de anul trecut. La intrare tuturor vizitatorilor li se oferea un sac pentru cumpărături, semn că organizatorii își pot permite și că vrei-nu vrei, dar cumpărături trebuie să faci, măcar ceva, mic, mic, mic, dar tot să pui în sac. Pe lângă o multitudine de produse alimentare pe care le cunoșteam din alte ediții, oferite spre degustare la tot pasul, expoziția avea și câțiva participanți noi și mai rupți de formatul culinar: să trăiești verde nu înseamnă doar mâncare, ci și atudine grijulie față mediul înconjurător – de la mijloace de transport electrice, veselă biodegradabilă până la cosmetice artizanale. Mai jos urmează produse despre care am aflat prima dată sau care cumva mi-au atras prin ceva atenția. Lucuma este un fruct care crește în Ecuador, Chile sau Peru.Anume acum, în martie este perioada când se culege roada de lucuma. Pudra de lucuma e bună drept un îndulcitor natural cu o glicemie redusă, beta-caroten, fier, zinc, vitamin B3, calcium și proteine. Eu am gustat o mostră de smoothie și mi s-a părut curios la gust. Fetele mele au dezaprobat-o. Un alt produs destul de prezent în oferta expoziției este cânepa, fie sub formă de semințe, bune de pus în mâncare, fie sub formă de ulei, fie sub formă de cosmetice. Cânepa cucerește din ce în ce mai mult spațiu pe rafturile magazinelor de mâncare bio și, precum mi-au explicat cei care vând aceste produse, nu e vorba despre marijuana care se fumează în coffee shopurile din Amsterdam. E vorba despre o plantă din aceeași familie dar cultivată special pentru semințele sale. De ce sunt bune produsele din cânepă? Seminele sunt bune pentru întreținerea tenului, o sumedenie de minerale, proteine și fibră, importante pentru digestie. Uleiul nu e bun de folosit la gătit, ci doar crud, în salate. Cosmeticile din cânepă, din spusele producătorului, merg foarte bine. Standul celor din pozele de mai jos m-a impresionat printr-o gamă vastă de produse colectate din pădurea boreală a Canadei. Condimente, plante pentru ceai, hribi hrănitori. Este o afacere de familie bazată pe tradițiile locului: se colectează tot ce poate oferi natura locală mai bun, împachetează și aduce în casele oamenilor.De la ei am aflat despre o ciupercă druidă, care, odată uscată și transformată în pudră, devine o sursă extraordinară de antioxidanți, bună de făcut ceai din ea, având un gust dulcișor. Noroc de fiul familiei, pădurar de profesie, care pare să aibă o adevărată plăcere de la afacerea sa. Abordarea lui este cu atât mai admirabilă cu cât acesta spune: noi colectăm din natură fără să dăunăm naturii. Pita din hrișcă – o noutate pentru mine. Mie mi-a plăcut la gust. Nu știu dacă aș consuma-o permanent, dar aș adopta-o ca să reduc cantitatea de pâine din alimentație. Destul mare oferta de produse gen: rață sau găină vegetaliană, altfel spus brânză tofu, tratată cu diverse sosuri și condimente ca să amintească a carne de pasăre. Eu nu pricep de ce să nu vrei să mănânci carne, dar să vrei să mănânci ceva care să îți amintească la gust a carne . Cui trebuie tot chinul ăsta vegetarian? La gust carnea vegetaliană amintește a cauciuc cu aromă de restaurant chinezesc. Dar uimește oferta bogată și interesul activ al publicului față de aceste produse. Eu sunt o mare fană a semințelor încolțite. Le încolțesc acasă, iar pe cele de floarea soarelui, care sunt preferatele mele, le iau de la magazin. La expoziție puteau fi cumpărate zeci de feluri de semințe pentru încolțit – lucernă, trifoi, fasole, varză, năut. Unele mai dulcii, altele mai picante. De asemenea, cei intersați puteau să își cumpere borcanul magic în care pot fi cultivați germenii în condiții de casă și fără prea mare efort. Eu mi-a pus deja borcanul la treabă. Aștept să gust din Croque Mixul biologic cu năut și in. O altă descoperire pentru mine a fost busuiocul, care nu mai miroase doar a bususioc, ci combinat cu lămâie sau cu scorțișoară. Numai să nu-l amestece tot cu busuioc, că ar fi prea banal. Știți de ce zâmbește așa de frumos doamna de mai jos? Petru că așa un efect are asupra omului capseicina – substanța care dă iuțeală ardeilor. Femeia vinde iuțeală, de diferite intensități, în sosuri cu arome diverse. Sosurile puteau fi gustate pe loc. Iuți de la 7 până la 22 de puncte. Eu mai sus de 10 nu am putut urca. Mult mai variată în acest an a fost oferta de băuturi. De la sucuri din grâu fraged și băuturi din cătină, băuturi energizante bio până la limonadă cu cărbune activ. Băutura energizantă se numește Guru și e un fel de ceai verde îndulcit cu zahăr din trestie de zahăr și conservat cu CO2, adică carbogazat. Pe mine nu m-au convins. Băuturile aceste companii au cucerit prin gust și combinații. Limonada cu cărbune activ a fost chiar bun la gust. M-a impresionat numărul afacerilor cu producție locală. Și mai mult bucură imaginea companiilor de familie. Unde copiii preiau de la părinți ștafeta pentru a merge cu ea mai departe. Mulți copii, toți buni cunoscători ai produsului lor, și obișnuiți cu atenția publicului. Nu pot să nu remarc faptul ca standurile interesante deveneau ele însele ambasadori ai brandului și neapărat vroiai să le faci măcar o poză. Aceste deserturi vegane, cu lămâie, goji și ciocolată au rămas în memoria mea datorită gustului lor divin. Eu am gustat doar 3 feluri, că mi-a stat rușine să mai cer, dar erau o nebunie curată. Cu burțile pline cu de toate am revenit acasă. Cumpăturile m-au costat 30 $.Să mai fi cumpărat un sos iute, nu greșeam. Poate la anul. Fetele obosite, dar mulțumite de escapadă. Eva nu a amânat prea mult și ne-a gătit un mic dejun a doua zi. Copii absorb tot ce văd. Aveți voi grijă ce le dați să absoarbă."
1,https://nataalbot.md/2016/03/16/curatenie/,"Acum câteva săptămâni am primit un comentariu la o poză făcută la piața din Montreal, unde am mers cu gașca să împărțim mărțișoare. Credeam că m-am obișnuit deja cu vecinii de facebook, care scot gunoiul din capul lor și îl aruncă la mine peste gard. Credeam că nimic nu mă mai poate uimi. De obicei, eu fie ignor, dacă e gunoi inofensiv, fie blochez pe cei care își rezolvă frustrările pe seama mea. Dar de data asta, ceva a zvâcnit în mine. Cred că era vocea aceia din interior: deci să aduni, pur și simplu, părul într-o coadă când ieși din casă nu mai e bine? De ce la niște oameni zâmbăreți, care au ieșit la împărțit mărțișoare, singurul lucru pe care îl vede cineva este că nu-s suficientă de chitită. Am făcut un print screen și l-am postat, legându-l de faptul că nu e întotdeaună dulce viața de om public. Recunosc, am păstrat numele autoarei și nu ar fi trebuit, pt că nu despre ea era vorba, ci despre ce se întâmplă în capul multor femei ca ea. Prea multor pentru ditamai 2016. Ceea ce a urmat, a depășit imaginația mea. Zeci de comentarii: unele despre cât de bravo, de fapt, sunt eu și că mie mi se poate să umblu ciufulită, pentru că am 3 copii și nu am timp de mine. Femeile menționau maternitatea mea drept scuză, ceea ce mi se părea și mai grav. Apoi, alte zeci de comentarii acuzatoare la adresa mea despre libertatea de exprimare și despre cum fiecare are voie să zică ce vrea el și cum vrea el – o libertate cu care mulți nu mai știu ce să facă și o folosesc pentru a tăia frunze la câini. Apoi au mai fost comentarii agresive la adresa autoarei precum că ar fi o agramată care nu știe de virgule, ceea ce nu avea nici o relevanță, dar ce mai contează?A mai fost cineva care mi-a reproșat timpul petrecut pe fb pe care aș putea să-l utilizez în fața unei oglinzi. Sincer? Poate vă apucați și-mi faceți regimul zilei, ca în clasa a 5-ea cu vecina Geta, cu care desenam activități pe ore. În concluzie, ce-am înțeles eu din experiența mea e că trebuie să iau atitudine și să-mi duc misiunea până la capăt: aceea de a vorbi despre importanța vremurilor pe care le trăim și despre conștientizarea rolului pe care îl jucăm fiecare din noi, femeile, în aceste vremuri. Dacă vrem să shimbăm lumea din jurul nostru, începem printr-o curățenie în capul nostru. Începem prin a rupe buruianul cu tot cu rădăcini și prin a planta semințe proaspete acolo. Acum doi ani am avut norocul să citesc cartea lui Claire Bergeron ”Când femeile erau umbre”. În ea este povestită evoluția femeilor în societatea din Quebec. O sută de ani în urmă, unica lor datorie era să fie frumoase și atractive. Grație acestui fapt puteau mai ușor să își găsească un soț, să facă mulți copii și să asigure pacea și căldura căminului familial. Deci misiunea vieții unei femei era destul de mărginită. Normal, că în asemenea condiții aspectul femeii era o valoare incontestabilă și unică. În timp ce era elogiată pentru frumusețea sa, femeia nu putea avea un cont în bancă, nu putea vota, nu putea face un copil fără să fie măritată, iar dacă se întâmpla un copil din flori, biserica o obliga să-l dea la orfelinat ca să nu pățească rușine familia. Femeile, încorsetate de biserică în dogme și obligate să își știe locul, nu prea aveau drepturi, nici să riposteze soțului, nici să viseze la independență, nici să administreze o afacere pe care poate și-o doreau. Iar dacă moșteneau ceva de la părinți, erau datoare să transmită totul în administrarea soțului. Și pentru că altfel decât prin frumusețe, femeile nu se puteau afirma, aspectul era chiar important atunci. Între timp, femeile au luptat pentru drepturile lor și au evoluat, mentalitatea colectivă s-a schimbat. Încă mai este foarte mult de lucru pentru a educa noi generații, care vor contribui la ameliorarea statutului femeii în societate. Dar totuși, a fost făcut un pas gigantic. Azi suntem mai libere și avem o sumedenie de victorii, comparându-ne cu predecesoarele noastre. Ne alegem singure calea, școala, profesia, soții, țara, guvernanții și felul în care ne cheltuim banii. Azi putem face câți vrem noi copii sau să nu-i facem deloc. Azi putem iubi bărbați, dar putem iubi și femei. Azi putem să purtăm lung, scurt sau rupt în genunchi. Azi purtăm păr albastru, verde sau ciufulit. Ne-am revendicat drepturile firești și încă mai avem nevoie de afirmare socială. Pentru multe femei aspectul fizic încet-încet trece pe alt plan, undeva pe policioara ”e bine dacă este, dar mă descurc de minune și fără”. Femeile noastre încep să pună preț pe ce și cum gândesc, pentru ce militează, pe fapte, la urma urmei. Azi să fii sexy, să fii într-un top sexy, pentru o bună parte de femei nu mai este o realizare de care să fii mândră. Pentru că aspectul fizic nu este un succes obținut prin muncă asiduă, este o decizie a naturii, amestecată cu moștenirea genetică, primită de la părținți, la care tu personal nu ai nicio contribuție. Alta e treaba dacă sacrifici efort și timp ca să faci sport, să te menții într-o formă de invidiat, în pofida vârstei înaintate sau a copiilor pe care i-ai adus pe lume și care au lăsat niște kile pe tine. În rest, aspectul fizic rămâne un ambalaj. Pentru ce? Numai femeile pot decide. Unele ascund sub ambalaj intelect, lecturi, cultură generală, viziuni, păreri, curaj, ambiții, vise și performanțe. Altele nu au ce pune sub ambalaj și la un moment dat au impresia că le trece termenul de valabilitate. Și pentru că sunt prea fixate pe ambalajul lor, încep să facă depresii și să umble pe la chirurgi esteticieni. Da, mai rămân femei care își zmulg sprâncenele naturale și pictează altele de-asupra, își ard părul, poartă unghii exagerat de lungi cu pietricele Swarovski, care își botoxează buzele, își scot câte o coastă și care ambalează toată valoarea lor umană în branduri, țoale și tocuri înalte. Sincer, atâta timp cât nu încercați să faceți din felul vostru de a fi o normă socială, puteți măcar și machiate să dormiți, ca nu cumva soțul să se dezamăgească de ce vede dimineața. Mă întristez însă când văd părinți pe fb postând imagini cu fiicele lor adolescente în ipostaze sexy și comentariul: Sunt mândră de fata mea”? Ce anume te face să fii mândră? Că ai o minoră sexy în casă? Ce anume a trebuit să facă fata ta pentru a te face mândră de ea? Greșit, dragi părinți. Nu vă mândriți cu fiicele voastre sexy, prin asta arătându-le ce trebuie să facă ele ca să câștige lauda voastră. Prin asta arâtându-le că e suficient să fii sexy pentru a aduna aprecieri. Aprecieri, poate, dar respect – niciodată. Mândriți-vă cu realizările fetelor voastre, cu notele bune la examene, cu victorii la olimpiade, concursuri de performanță, lucruri făcute de mâinile lor sau pentru că au făcut o faptă bună. Mândriți-vă că ați crescut un om bun. Dar nu le educați matricea: ești sexy deci ești bravo sau ești sexy deci mama sau tata e mândru de tine. Îmi doresc să ne eliberăm spiritul de cătușele moștenite de la generațiile anterioare de femei și să învățăm să luăm atitudine corectă atunci când public oamenii sunt taxați pentru felul în care arată – pentru că asta este irelevant față de valoarea acestor oameni. Nu vreau să tolerez mujicii care vorbesc despre cât de prost a început să arate nevasta unui politician după ce s-a măritat cu el. Culmea, ținta atacului, de fapt, este politicianul. Nu vreau să văd zarvă în jurul dresurilor albe ale unei ministre, vreau să văd revoltă împotriva politicilor promovate de această ministră. Nu mai vreau să văd reportaje tv cu femei care zâmbesc atunci când reporterul le spune că sunt sexy pentru că au ochi frumoși și dinții perfecți. Asta e atât de umilitor pentru un om cu măcar puțin intelect și orgoliu. Asta trebuie taxat nu tolerat. Și asta o putem face numai noi, femeile. Numai noi putem pune o dată și pentru totdeauna punct pe atitudinea față de noi ca față de niște cai de vânzare: că-i frumoasa coama, că-s buni dinții, că-s îngrijite copitele. Noi trebuie să-i punem la respect, pentru a ne face respectate. Țin să menționez că admir, cu toată sinceritatea și fără gram de invidie, femeile frumoase, îngrijite și cu gust îmbrăcate. E minunat că putem fi ademenitoare și deschidem ușile mai ușor, dar nu e grav dacă suntem doar curate și bine mirositoare, importanța igienei sper nimeni să nu o conteste niciodată. Și hai să ne afirmăm în fața oamenilor, oferind nu sexualitate ci creativitate, intuiție, hărnicie, grijă, compasiune, fidelitate, sacrificiu, curaj, viziuni inovatoare. Hai să ne ajutăm pe noi și pe fiicele noastre să trăiască într-o lume în care femeile vor fi și mai libere, și mai fericite și mai împlinite. O lume în care vom obține mai multe șanse de a conduce, salarii egale cu ale bărbaților și atitudine respectuoasă din partea lor. Ceea ce au reușit acum o sută de ani femeile, s-a datorat faptului că au fost unite și solidare în fața unei cauze. Mă îndoiesc că pornind la proteste pentru a cere dreptul la vot, se găsea una să îi spună alteia: știi, te apreciez, dar înainte erai mai pieptănată și mai chitită. Voi știți câte mai avem noi să revendicăm? Hai să ne concentrăm eforturile pe lucruri cu adevărat importante, hai să luăm atitudine, să ne educăm pe noi ca să-i putem educa și pe alții. #optmart e mai mult decât flori și urări despre gingășia noastră. Dar cine dacă nu noi, femeile, vom avea grijă să amintim despre asta. P.S Știu, știu că îmi veți spune că nu a meritat un nevinovat comentariu atâta cerneală. Comentariul a fost doar un catalizator.Eu fierb demult pe tema ”frumuseții” care nu mai salvează ci obsedează lumea."
1,https://nataalbot.md/2016/04/25/te-invit-la-lectia-mea-de-maternitate-la-chisinau/,"Am născut, am crescut, am pierdut, iar am născut. Am acumulat, am trasmis mai departe. Asta vreau să fac și acum. Să transmit mai departe. Cine știe poate cuiva ar putea să-i ușureze nopțile nedormite, iar pe vreun copil experiențele mele l-ar păzi de antibiotice date în grabă, de frică și necunoaștere. Vă invit, dacă sunteți părinți sau viitori părinți, să ne povestim expriențele părintești. În lecția mea de maternitate am învățat să nu fac exces de medicamente, să nu dau chipsuri că așa vrea copilul, nu am vaccinat pentru că nu ne primesc la grădiniță, nu mi-a fost frică să călesc, nu am ascuns povestea cu venitul bebelușilor pe lume. În schimb, am avut grijă tot timpul să povestesc despre ce și de ce mâncăm, despre cât de important e să avem grijă de dinți, să bem mult lichid cald și să transpirăm atunci când am prins o răceală, să facem duș răcoritor când avem febră. În lecția mea deocamdată există două priorități: sănătate și iubire. Pe 5 mai, la Summit Events vă invit la ”Lecția mea de maternitate”. Avem mai mult de jumătate de sală plină deja. Medical Park și Nestle în calitate de sponsori, Rich Kids, Summit Events and Iticket.md drept parteneri, s-au arătat interesați să sprijine acest eveniment. Cei veniți vor participa automat la o tombolă cu cadouri oferite de Chicco, , Casa Bio și Lola’s Craft. Mulțumesc mult partenerilor media, interesați să susțină acest eveniment: eumama.md,Comunitatea , unica.md, mama.md și mybebe.md Fotografii frumoase vor ieși din camera fotografei Cristina Axentii, specializată pe sesiuni foto tandre cu bebeluși, copii și viitoare mămici. Puteși trage cu ochiul Pentru bilete intrați aici: E un an greu, vrem să facem multe. De aceea o parte din vânzările de bilete vor fi trasmise pentru evenimentele K Lumea. Nu vă rușinați, contribuiți și spirjiniți."
1,https://nataalbot.md/2016/05/09/lectia-de-maternitate-dar-unde-s-tatii/,"A fost foarte frumos. M-am simțit extraordnar de bine în această ipostază. Cred că din toate discursurile mele publice de până acum, acesta a fost unicul în care m-am simțit în apele mele, chiar dacă am avut emoții. Poate pentru că aveam bine învățată lecția de acasă. Și pentru că nu aveam nevoie de notițe ca să o pot anima. Sala de la Summit Events a devenit la un moment dat neîncăpătoare. Mamele noastre sunt punctuale. Le-am simțit curioase și dornice să afle ce nou le pot aduce. Mi-a fost ușor să le antrenez în acest schimb de experiențe. M-am simțit liniștită, pentru că nu trebuia pe nimeni să impresionez. Dar mă simțeam și responsabilă pentru fiecare cuvânt spus. L-am invitat pe Igor Babilev să povestească despre experiența celor două nașteri ale copiilor săi, pe care chiar el le-a asistat acasă. Natalia Turtă-Gorgos, mămica gemenilor Alexandra și Gabriel, a povestit despre metodele sale de călire și scufundare. Geta Rasciuc le-a vorbit celor din sală despre rucsacele de purtat bebe, pe care le-a creat recent. Am adopat și eu unul pentru a putea fi mai mobilă cu Magda prin Chișinău. E minunată invenția Getei. Nu vreau să scriu prea multe eu despre eveniment. Mai bine citiți impresiile celor care au fost prezenți. Suzanne: Thank you so much for such a lovely evening, the time absolutely flew! I might not agree with everything (vaccines) but your passion and love for your children and family was so captivating and an absolute pleasure to watch/hear. I could have listened forever. An honour to be there. Thank you for a really lovely night Constanța: Pentru mine personal nu a fost doar o Lectie de maternitate, dar cu siguranta a fost o Lectie de viata! Sincer am venit acasa cu mai multa motivare si curaj pentru a-mi infrunta temerile. Eu ma bucur foarte mult pentru ocazia de a te asculta, pentru ca senzatia a fost ca si cum am fi vorbit “tete a tete”, asa aproape ai fost de fiecare dintre noi cred. Unica părere de rau a fost ca nu au venit și jumătățile celor prezenti ieri, inclusiv soțul meu, era obligatoriu consider eu! Natalia: V rem să vă mulțumim pentru minunata seară! Ați fost atât de caldă, atât de deschisă, atât de minunată! Am venit cu soțul si chiar am savurat fiecare clipă! Mulțumim mult și pentru ca v-ați gândit la fiecare dintre noi și ne-ați surprins cu un pachetel-surpiză. Cu drag așteptăm următoarea întâlnire de suflet! Și încă ceva. Cred că este de datoria noastră, a mamelor, să le vorbim taților despre cât de mult îi vrem parte din această ecuație pe nume: creșterea unui copil. Despre cât de utili pot fi și despre cât de prețioasă poate fi contribuția lor. Am impresia că tații sunt mai pragmatici decât noi mamele, au viziuni mai utilitare, tații au răbdare, tații au abordări nonconformiste asupra anumitor lucruri, iar copiii noștri ar avea doar de câștigat dacă ambii părinți s-a implica în creșterea lor și în descoperirea lumii. Au fost în sală câțiva tați. Și știu sigur că nu au pierdut timpul degeaba. Această primă ediție a unui eveniment foarte special pt mine, cu momente de sinceritate și experiențe personale părintești, aș mai repeta-o. Am pornit-o pentru că aveam nevoia să transmit mai departe micile mele secrete, dar și pentru a colecta fonduri în favoarea proiectului și evenimente Mulțumiri speciale sponsorilor Medical Park Moldova și Nestle , partenerilor Rich Kids , Summit Events și Iticket.md. Am oferit la tombolă o sumedenie de cadouri frumoase de la Chicco , , de la Natalia Levițchi cu jucării Lola’s Craft și Bioderma. Mulțumesc mult partenerilor media, interesați să susțină acest eveniment: eumama.md,Comunitatea Ask a Mom, unica.md, mama.md și mybebe.md Cristina Lefter a avut grijă să nu merg nemachiată la eveniment, că eu pot veni și-așa în lipsă de timp. Restaurantul “Acasă la mama” și Olesea Talpă pentru receptivitate și plăcinte gustoase, Iulia Rodnițchi pentru bezele delicioase și Elena Cioina pentru ceaiul de pădure de la Poienile Moldovei . Un mulțumesc special echipei de femei extraordinare care m-au susținut în organizarea acestui proiect: Ludmila Agheni, Mihaela Galusca, Angela Cerap. Fotograful evenimentului: Cristina Axentii Photography, mulțumesc mult pentru muncă!"
1,https://nataalbot.md/2015/10/03/de-ziua-vinului/,"Moldova nu are prea multe profesii legendare. Printre acele puține domenii care au o istorie de secole în spate este vinificația. Tatăl meu Ion este vinificator de profesie. A învățat la UTM, apoi la Moscova. A proiectat fabrici de vinuri, muncind la Institutul ГипроПлодоОвощПром. Dar cel mai important, tăticul nu-și poate închipui grădina fără viță de vie și, bineînțele, că a mustuit vin de casă toată viața lui. Vinificația este o profesie nobilă. Tocmai de asta e frumos când fiii merg pe urmele taților lor vinificatori. Așa cum a făcut fratele meu Sergiu, și el vinificator de profesie, absolvent al aceleiași UTM. Numai că fratele meu, ca și mulți alți vinificatori din generația lui, s-a născut într-o țară bolnavă. Și s-a pomenit într-un anumit moment al carierei sale fără lucru într-un domeniu în care s-ar părea că de lucru ar trebui să fie tot timpul. Șeful său, Directorul Fabricii ”Vismos” a fost ucis,s-au închis fabrici, secții întregi de producții vinicole au fost oprite, oamenii erau concediați, salariiiole erau reduse. Ai senzația că cineva intenționat și conștient a distrus această industrie. Așa că fratele meu a fost nevoit să plece din Moldova ca să poată supraviețui. Aceeași cale au avut-o foarte mulți vinificatori cu experiență din generația sa. Unii au pus cruce pe vinificație. Fratele meu este azi infirmier. Iată la ce i-a servit dragostea pentru chimie și biologie. Fost-au vremuri când vinificația țării noastre, acest domeniu unic, născut din pământ și soare, puținele resurse naturale pe care le avem, începuse pur și simplu să moară. Apoi rușii au spus că vinurile noastre sunt de calitate proastă și ne-au tăiat accesul spre cea mai mare piață de desfacere a producției vinicole basarabene. Multe vinuri chiar erau proaste. Multe dintre ele și azi continuă să fie proaste. Dar în același timp, vinificația Moldovei renaște văzând cu ochii. Apar vinării de familie, sunt construite pe lângă vinării comodități pentru turism oenologic, se lucrează la formularea brandurilor, la identitate vizuală, la acțiuni de promovare a vinurilor noastre. Și toate aceste eforturi nu sunt zadarnice. Șutul primit de la ruși i-a făcut pe mulți să spună Amin, dar pe alții i-a motivat să caute soluții și azi vinurile noastre pot fi găsite în China și Japonia. Cred din toată inima că, la cât de modestă este ofertă Moldovei în materie de branduri locale, vinurile noastre trebuie conștientizate de fiecare dintre noi drept o comoară care merită să fie promovată printre străini cu multă venerație. Am gustat și din vinuri australiene, și din cele din Africa de Sud, și din Franța, și din Italia. Dar am băut vinuri excelente precum Lupi și La Petite Sophie de la Vinăria Gitana, Feteasca Neagră de la Vinăria din Vale sau Rose de la Mimi. Sfințiți vinul din Moldova și pe vinificatorii noștri, oameni care au grijă să mențină în viața această meserie frumoasă. Și nu ignorați elementarele reguli de consum al vinului: Azi ”Ziua Vinului” trebuia să fie o sărbătoare mare, dar nu va fi. Poate pentru că încă nu s-a ajuns la o formulă mai elegantă de a marca această sărătoare În schimb, azi vinăriile din țară vă așteaptă să le gustați și să le lăudați vinurile. Mai jos aveți programul zilei. Luați un taxi și trageți o fugă până la o vinărie. Sper să fie suficient de inteligente să vă și hrănească gustos Și nu uitați odată cu paharul de vin dat peste cap să trimiteți un gând bun vinificatorilor noștri rămași în țară, pentru că pe cei plecați puțin ce-ar mai putea să-i mai întoarcă acasă."
1,https://nataalbot.md/2015/11/09/am-gatit-ca-pentru-o-nunta-sau-cum-sa-aduni-100-mii-pentru-binefacere/,"M-a sunat într-o bună zi Doamna Ala Beleavschi, Ambasadoare a Moldovei la Ottawa . Mi-a zis că au în capitala Canadei un concurs culinar al bucătarilor de ambasade și că ar fi bine și noi să prezentăm Moldova în acest an. M-a întrebat dacă vreau să particip. Eu la auzul cuvântului concurs nu mă incit, pentru că nu am căștigat nici un concurs în viața mea și nu-mi fac iluzii. Mie nu-mi merge să câștig concursuri.Dar, auzind că putem prezenta Moldova la un eveniment culinar cu reputație, mi s-au aprins ochii și bineînțeles că am spus DA! Asta înainte ca să aflu care sunt condițiile. Am primit condițiile peste ceva timp, după ce ne-am înregistrat la competiție. În mesaj scria asa: să fie neapărat proteine în rețetă, adică să nu lipsească carnea și să fie pregătite…300 de porții. Aici m-a speriat puțin. Dar puțin de tot și am zis fix ca și Scarlett O’Hara din “Gone with the wind”: eu la asta mă voi gândi mâine… E vorba de Embassy Chefs Challenge – un eveniment de binefacere anual, în cadrul căruia bucătarii de ambasade prezintă o rețetă tradițională a țării lor într-o cantitate suficientă cât să hrănească vreo 300 de invitați, Aceștia plătesc 100 $ la intrare, bani care alături de alți bani căștigați la licitație merg la IBD, o fundație care se ocupă de bolile grave ale intestinului. De data aceasta ei și-au propus să doteze un spital pentru copii din Ottawa cu echipamente de ultimă generație. Așadar 5 noiembrie, 2015, era acea zi în care urma și Moldova să își facă prezența la acest eveniment. Ce gătim? M-am frământat mult. Și am ajuns la concluzia că orice aș alege nu poate fi nici fin, nici elegant, nici foarte impresionant. Bucătăria noastră tradițională e super gustoasă, e bogată, e variată, dar nu e de competiții, în forma ei pură. Ea trebuie reinventată, stilizată, reconceptualizată, pentru a merge la competiți culinare. În plus, noi nu suntem obișnuiți cu porții mici. Spuneți-mi măcar un fel de bucate tradiționale care să fie în porție mică, gen gustărică, dar să fie și competitiv. Așa că am mers pe roșii și ardei umpluți, iar sarmalele cu ciuperci și costiță afumată le-am gătit în dovleac. Pentru a completa tabloul, am gătit adjică de casă. Am mers pe ceea ce e gustos, dar și arată cât de cât atractiv. Am mers pe o rețetă pe care să o pot explica. A venit timpul de făcut comanda de ingrediente. Voi ați socotit vreo dată cât orez e nevoie pentru 300 de porții de ardei umpluți? Dar de cât pui, ulei, pătrunjel ar fi nevoie? Nu? Nici eu. Am stat ore în șir cu calculatorul și am adunat gramaje și am tot făcut liste. Apoi am fost pentru o zi la Ottawa ca să vedem locul eventului. Cu 3 zile înainte de eveniment, ingredientele au ajuns la mine acasă. Și atunci, eu mi-am amintit din nou de Scarlett și am început să mă îngrijorez. Cu cine fac eu toată nunta asta? M-am adresat la gospodinele din comunitatea noastră de la Montreal. Normal că lumea lucrează, e ocupată, are copii de dus la activități și de gătit cine pentru soți. Dar s-au găsit câteva suflete cărora li s-a făcut mila de mine. Evenimentul era joi seara, noi am pornit claca marți pe la amiază. În prima noapte am dormit 3 ore, în a doua zi cam tot atâta. OLGA ȘTIUCĂ ȘI NATALIA BODRUG-ZAMĂ VIORICA ȘUBĂ Casa mea s-a transformat într-o fabrică de umplut ardei și sarmale. Eu nu am mai rămas cu nici o emoție după acest maraton, atât de tare am obosit. Am păstrat însă multă recunoștință pentru toți oamenii care mi-au sărit în ajutor. În primul rând, Andrei, care m-a răbdat în toată isprava asta și m-a salvat când mi-a fost cel mai greu, fetele mele care m-au suportat, lipsindu-le de atenția mea. LIUDA TERZI, RICHARD BRASSEUR ȘI MIHAI BLETEA-FILAT CU MAGDA ÎN BRAȚE LILIA PLEȘCA Liuda Terzi și Richard care au tăiat la ciuperci de le-au visat și noaptea, Mihai Bletea Filat a avut grijă de dovleci și de bostănica Magda, Diana Bletea-Filat a tot spălat și tăiat legume, apoi a învârtit sarmale, alături de Viorica Șubă, care pur și simplu merită toate aplauzele pentru sarcificiul de timp făcut pentru ardeii noștri, alături de Lilia Pleșca – marea gospodină a comunității noastre și mama sa Tatiana. DIANA BLETEA-FILAT CU LILIA PLEȘCA ȘI MAMA SA, TATIANA TATIANA PREGĂTEȘTE USTUROIUL DE ADJICA LILIA PLEȘCA – MAREA GOSPODINĂ A COMUNITĂȚII NOASTRE TESTĂM ADJICA DE SARE Mi-au fost de ajutor și Natalia Bodrug-Zamă și Olga Știucă și verișoara mea Dorina Cotuna. Uite-așa o gașcă am fost noi la gătitul ardeilor umpluți pentru 300 de guri. Între timp lavuarul se defectase, aragazul începea să nu mai funcționeze, iar cuptorul a lucrat non-stop vreo 20 de ore, umplând casa de miros de afumătură și ardei copți de care nici azi nu pot scăpa. Din păcate eu nu am apucat să mă bucur de acest eveniment. În clipa în care am încărcat mașina și am ieșit din casă spre Ottawa, m-a pocnit un virus. Atunci când am ajuns la Ottawa, de-abia de mă țineam pe picioare. ALA BELEAVSCHI, ALĂTURI DE ECHIPA SA ȘI O PARTE DIN ECHIPA AMOG Așa că aici, de mare ajutor ne-au fost angajații Ambasadei Moldovei la Ottawa, Veaceslav Zubcu, Steliana Capalb și fetele de la Asociația Moldovenilor din Ottawa – Valeria Dumbravă – Triboi și Cristina Dumbravă. Oameni buni, nu știu cum să vă mulțumesc. VALERIA DUMBRAVĂ-TRIBOI ȘI CRISTINA DUMBRAVĂ Evenimentul în sine este popular și extrem de bine organizat. Poate nu e un eveniment sofisticat, nu e cu oameni așezați la mese și nici nu e cu rochii de seară. Nu e cu artiști mari, o trupă de bar a cântat toată seara, iar prezentatorii aveau dese momente de suspans.Dar Garda Regală ne-a însoțit la inaugurare și lume bună, flâmăndă și generoasă s-a adunat destulă. Oamenii au îndragit bucatele noastre. Mai reveneau după o porție, apoi mai reveneau după adjica. Concursul a fost câștigat de Trinidad și Tobago. Bucatele prezentate de restul participanților au fost variate și curioase: carne de porc caramelizată în sirop de arțar, fructe de mare marinate, supă cu lapte cocos, carne de capră cu legume, rulouri de carne în varză…pentru 100 $ oamenii au fost în seara aceea prin 8 țări și eu cred că asta a meritat toți banii. În timp ce eu mai zăboveam pe scaune, leșinată de febră, ardeii noștri se împărțeau ca pâinea caldă. Nu exagerez, oamenii au rămas mulțumiți. Da, prezența în farfurie nu era haute-couture, dar la generozitate și gust nu rămâneam în urmă. Rezultatul serii: 100 000 $ adunați penru o cauză nobilă și 300 de oameni care au fost în 8 țări timp de câteva ore, fără să ia avionul. Mi-am luat lecția. Și pentru fiecare lecție există un preț. Prețul meu a fost 2 zile în pat, dar cu amintiri care nu se uită atât de ușor. Pentru ce am făcut noi asta? Nu asta e întrebarea. Întrebarea este de ce? Pentru că putem, dacă vrem, oricât de departe de casă ne-am afla, să ne susținem, să sărim la nevoie și să facem eforturi și sacrificii de dragul ei, a țării noastre, ai naibii de bătute de soartă. Intenționat v-am dat nume și v-am povestit despre oameni pe care probabil nu-i cunoașteți. Ca să vă convingeți că ei, Moldovenii solidari, receptivi, muncitori există. Și ei sunt mulți, peste tot în lume. Mulțumesc!"
1,https://nataalbot.md/2015/11/11/brazii-de-craciun-vin-la-chisinau/,"BALUL BRAZILOR DE CRĂCIUN LA MOLDECO, 2011 BALUL BRAZILOR DE CRĂCIUN LA MNAM, 2012 BALUL BRAZILOR DE CRĂCIUN LA MNAM, 2013 BALUL BRAZILOR DE CRĂCIUN, MNAM, 2014 Stela Moldovanu de la salonul Moldeco , scumpa de Stela, neobosită, cumințica, frumoasa, buna,mi-a scris pe Fb și m-a întreabat eu ce pot face pentru voi? Apoi i-am contactat pe bravii băieți de la Vinăria Poiana Bradului . I-am propus lui Sergiu Gălușcă să ne susțină cu vinuri, i-am scris Anastasiei de la Creme de la Creme să ne ofere deserturile și am discutat cu Restaurantul Versaille să vină cu un meniu pentru Balul Brazilor. Între timp am descoperit un magazinul de electronice, cu sediu în Chișinău, Hâncești și Strășeni. Se numește Upgrade , i-am contactat și le-am propus să vină cu premii pentru studenții noștri. Mulțumesc mult pentru receptivitate. este site-ul pe care îl puteți consulta pentru electronice de ultima generație, iar dacă doriți să veniți la seara de licitație, punem în vânzare un număr limitat, de doar 100 buc biletele pentru Balul Brazilor de Crăciun, pe care le veți găsi doar la ei în magazin, pe Str. Ismail 9 Cosmeticile italiene Equilibra au fost alături de noi la Ia Mania, iar acum revin să ne mai dea o mână generoasă de ajutor cu premii frumoase. Dacă ați ști ce gamă variată de produse au și ce calitate minunantă au produsele lor. Eu folosesc o cremă de corp cu ulei de argan și un scrub cu zahăr de la Equilibra. Sunt superbe! De asemenea, am bătut la ușă la , la comunitatea care susține tot ce e local MadeIn, Invest Leasing și Lukoil . Casa Imago s-a străduit să ne împrospăteze machiajul cu un vizual noi, jucăuș, în care am vrut mai multă magie și luminițe de Crăciun, iar echipa de la Youbesc sperăm să fie alturi de noi ca și la toate evenimentele K Lumea. Despre această ediție a Balului Brazilor veți afla de la , , , , , , iar va transmite în direct Balul Brazilor de Crăciun ca să poată fi vazut de cei de ddeparte. Pe 11 decembrie va avea loc Balul Brazilor de Crăciun, o licitație în care veți putea cumpăra un brad inedit și respectiv susține atât autorul lui cât și proiectul Arterapia inițiat de K Lumea. Tot la Balul Brazilor vă vom prezenta primele rezultate ale Arterapiei de la Spitalul Nr 1 pentru copii din Chișinău. Așa că, grăbiți-vă să vă cumpărați un bilet un bilet, îmbrăcați-vă elegant și veniți alături de noi să punem umărul la susținerea tinerilor talentați din Moldova."
1,https://nataalbot.md/2015/11/23/moldova-gustoasa-acum-si-pe-intelesul-strainilor/,"Am făcut-o și pe asta. Am tradus bucătăria mamei mele pentru străini. I-am făcut poze frumoase, am povesti-o cu drag celor care nu știu de noi. Cu ocazia aceasta am hotărât să prezint cartea mea străinilor din Moldova: ambasadori, reprezentanți de organizații internaționale. Drept gazdă pentru eveniment, și-a deschis frumoasele uși de lemn Restaurantul . PIRKA TAPIOLA, AMBASADORUL DELEGAȚIEI UE ÎN MOLDOVA, ALĂTURI DE SOȚIA SA OLGA. Știți cum e la gust salata de vinete făcută de mama sau sarmalele gătite la ceaun? Apoi la ei sunt fix așa de bune. Sincer! Bucătăria acestui local pur și simplu m-a cucerit. Dacă mă apucă o poftă de ceva bunișor, ca la mămica, și sunt prinsă în oraș, acolo mă duc. În plus, atmosfera locului e minunată, decorul tradițional, utilizat cu bun gust și dozat. În surdină răsună cântece de dor, iar patroana localului, Olesea, muncește zi de zi acolo, mai ceva decât chelnerii. Cred că numai așa un local unde se mănâncă devine unul bun, când stăpânul lui stă cu ochiul pe el ziua întreagă și muncește cot la cot cu angajații. ALĂTURI DE OLESEA TALPĂ ȘI ECHIPA RESTAURANTULUI ”ACASĂ LA MAMA” Iar când e vorba de mâncare, pe care trebuie să o apropii la maxim de gustul celei de acasă, e nevoie de ochiul stăpânului. În plus, Acasă la Mama este multifuncțional, fiind solicitat de clienți pentru diverse ceremonii. Acasă la Mama musafirii mei au fost hrăniți cu plăcinte demențiale, mămăligă cu tocană și sarmale. Le-am scăldat în vin de la Vinăria din Vale și în cântări de la prietenii mei lăutari, Mihai Negură și Radu Duminică. MIHAI NEGURĂ, VIOARĂ ȘI RADU DUMINICĂ, ACORDEON La desert Olesea ne-a servit mule (clătite pititce cu brânză și stafide), iar taică-meu a sacrificat niște lichior de trandafir și niște vișinată, a cărei rețetă o puteți găsi în carte. Fetele de la Sânzienele ne-au înduioșat pe toți cu ”Dragă Otee”. SÂNZIENELE Am invitat la eveniment și cîteva branduri locale, ale căror produse îmi plac și despre care vreau neapărat să afle cât mai multă lume. , o colecție de ceaiuri de ierburi aromate. Acestea sunt acum îndeletnicirea a două surori, fiice de pădurar, care vânează aromele în pădure. Imaginați-vă doar cât de bune sunt sau căutați-le pe FB. ELENA CIONA, POIENELE MOLDOVEI este o foarte păcută descoperire pentru mine, care am redus carnea la minim în alimentația mea și a familiei mele. De aceea am hotărât să-i invit, ca să-i poată și invitații mei aprecia pe cei care au inventat acest serviciu alimentat. Pentru cei care caută să mănânce gustos, sănătos și echilibrat, din produse locale, de sezon, din plante aromate, semințe, nuci, diverși germeni și sosuri – Verde Go vine cu o soluție delicioasă. STELA BABII-FETESCU, VERDE GO Dacă sunteți în căutare de prânzuri sănătoase, care să vă fie livrate la birou, puteți chiar să vă luați și un abonament săptămânal pentru două mâncări pe zi. Am fost încântată să aflu că și la Chișinău se pot găsi germeni de floarea soarelui, pe care eu îi prefer din toate semințele care pot fi încolțite. – prunele în ciocolată, nu au nevoie de comentarii. Cred că așa cum belgienii se laudă cu gofrele lor cu caramelă, noi ar trebui să ne lăudăm cu prunele noastre în ciocolată. ANATOL BOTNARU, ECO PENSIUNEA BUTUCENI Cartea a fost răsfoită de musafiri, ba chiar cumpărată pentru mamele pe care urmează să le viziteze de Crăciun, pentru frații care învață departe și pentru soțiile care iubesc să gătească.Unii mai norocoși au plecat acasă cu cadouri precum ciocolate, ceaiuri și chiar un weekend la Eco Pensiunea Butuceni oferit de Asociația Națională pentru Turism Receptor. ILEANA ȘI ALEXANDER DI LEONARDO, CÂȚTIGĂTORII UNUI WEEKEND LA ECO PENSIUNEA BUTUCENI Mulțumesc din suflet tuturor celor care m-au ajutat să-mi împlinesc acest vis: mămica mea Alexandra, fotografii Rodica Dumbrăveanu și Lidia Barreiros, Doina Cioca și Mariana Cernea de la BILTC pentru traducere și redactare, Casa Imago pentru design, în special Veronica Țurcanu și Olga Radu , Gura Căinarului și Vinăria din Vale pentru susținere finaciară. MARIANA CERNEA, BILTC Pentru mine această misiune e aproape împlinită. M-am bucurat mult să-mi pot vedea părinții mândri de mine. Noi cu mămica lucrăm deja la următoarea colecție. Dacă aveți vreo rețetă de la mama care nu a intrat în prima colecție, puteți să mi-o triiteți la nataalbot@gmail.com și eu cu mare drag o voi încerca. PĂRINȚII MEI, ALEXANDRA ȘI ION ALBOT Cartea în limba română și ”Eat like Moldovans” se vinde online Dacă doriți să economisiți banii pentru livrarea cărții peste hotare, o puteți ridica în Chișinău, la nr. 078111414 sau în curând în rețeaua de librării ”Librarius”."
1,https://nataalbot.md/2015/12/31/cat-copilul-doarme-la-multi-ani/,"Dragi oameni, se mai duce un an. De fapt eu sunt de părere că unitățile de măsură ale timpului, fiind inventate tot de oameni, sunt foarte relative. Dar poate azi nu se duce un an, ci o treime de timp dintr-o altă dimensiune? Sau se încheie un secol după socotelile Universului? Și poate vârsta mea acum e 18 unități de timp cosmic. Oricum ar fi, noi, oamenii,ne inventăm tradiții legate de trecerea timpului și mie asta îmi place. Mie, de fapt, îmi plac tradițiile, pentru că văd în ele un izvor de energie care consolidează. Una dintre tradiții de la sfârșit de an este să recapitulăm ce a fost mai bun și să venim cu urări pentru ce urmează. Eu cred că asta este important pentru un echilibru al energiilor noastre vitale, pentru că la sfârșit de an suntem istoviți, iar urările pe care le facem și le primim nu sunt doar niște sunete, ele sunt purtătoare de energii bune, care au menirea să suplinească rezervele noastre. Pentru mine anul 2015 a fost unul hoinar, cu multe victorii, mici și mari, și cu vise mai vechi, care odată realizate m-au făcut să mă simt pe cât de fericită, pe atât de golită. Acest an al Căprii, l-am simțit din start că va veni cu multe bucurii (sunt și eu o Capră) și totodată am presimțit că vor veni momente când vă trebui să returnez ceva destinului pentru atâta generozitate. Bucuriile și realizările mele au fost din proiectele extraordinare pe care le-am organizat cu echipa K Lumea, cartea de rețete la care am lucrat atât de mult, aventurile extraordinare prin țări și locuri în care nu aș fi ajuns chiar dacă ar fi trebuit să-mi aleg singură călătoriile, o campanie de colectare de fonduri pentru copii cu autism prin care am reușit să adunăm toți banii necesari, o secție de spital în care în loc de gri a venit un curcubeu, adus de proiectul nostru Arterapia. Venirea pe lume a Magdei a completat acest an, iar surorile sale, Sonia și Eva, au făcut așa ca maternitatea să fie puțin mai ușoară. Am dat însă și înapoi destinului. Problemele de sănătate ale tatălui meu chiar în prima zi a lui 2015 mi-au amintit de frica de a pierde. Am avut cucuie dureroase, venite din necunoașterea multor lucruri, învățate din mers, avalanșe de oameni nu foarte bine intenționați, veniți din lumea virtuală, o măsea de minte mi-a furat luna decembrie, cu dureri pe care încă mult timp le voi ține minte. Iar pe final, bunica mea Vera a plecat în ceruri într-o dimineața de decembrie.Și deși cam suferea de bătrănețe la cei 88 de ani ai săi și ne-am bucurat să a scăpat de dureri, plecarea ei m-a făcut să mă gândesc la copiii mei, pentru care și eu într-o zi voi deveni o bătrânică și la părinții mei, de care suntem acum prea departe și asta mi se pare total greșit față de ei și față de copiii mei. Dar viața merge mai departe. Toate se trec, și rele și bune, numai să nu uităm de lecțiile pe care trebuie să le învățăm din ce ne servește destinul în fiecare zi. Lecția mea din acest an este să rămân oricând un om bun, să fiu prietenă bună cu intuiția mea, să nu uit de Dumnezeul din mine, care mă ajută să rămân un om optimist, activ și constructiv, să elimin fără ezitare din viața mea pe cei care emană negativism și să mă înconjor cu cei de la care am ce învăța sau am cu ce mă molipsi. Și încă ceva, eu cred mult în legea bumerangului și de aceea încerc, oricât de greu ar fi uneori, să scot din mine și să distribui ceea ce vreau să se înmulțească și să sting în mine ce nu mi se pare bun. Vă mulțumesc tuturor celor care ați găsit în acest an timp și energie să mă criticați. Nici nu știți câtă putere mi-a dat asta. Dar mai ales mulțumesc celor care ați găsit timp și energie să-mi scrieți o vorbă de bine. Probabil nici voi nu știți că datorită mesajelor voastre unele clipe au fost mult mai ușoare în 2015. Vă doresc un an nou în care să fiți împăcați cu voi și cu lumea în care trăiți. Să aveți atâta noroc și bucurii încât să vreți să-l împărțiți cu alții, ca pe o felie de pâine proaspătă, de casă, cu brânză de oi și cu un castravete de vară, din grădină de la părinți. P. Sponsorul acestei postări este Magda Bolocan, care a oferit câteve zeci de minute de somn pentru a înșira aceste gânduri."
1,https://nataalbot.md/2016/03/04/cu-drag-pentru-moldovenii-din-chicago/,"Chicago l-am vizitat prima dată prin 2006, în plină iarnă, în cadrul unui training de jurnalism. Gerul și vântul puternic nu mi-au permis atunci să descopăr frumusețea orașului. Eram însărcinată, deci mai puțin mobilă, și nici nu avea cine să mă plimbe pe crivăț. Nu am cunoscut niciun concetățean de-al nostru. De atunci Chicago mi-a rămas în memorie drept un oraș rece și străin. De data aceasta, înainte să ajung la Chicago, auzisem că sunt vreo 8 sau chiar 9 mii de concetățeni de-ai noștri în zonă. Pentru un singur oraș, o conetrație destul de mare. Am mai auzit că muncesc mulți în domeniul transpotului de curse lungi, mai simplu zis, truckiști. Și că sunt destul de bine puși pe picioare. Să auzi asta despre imigranți nu este o chestie foarte frecventă. Normal că eram curioasă să-i cunosc mai bine și sper că am reușit măcar cât de puțin. Am avut parte de cei mai faini ghizi pentru Chicago. Am fost primiți cu brațele deschise și cu ospitalitatea caracteristică basarabenilor, manifestată prin plăcinte cu brânză și varză, printr-un frigider plin de mâncare, vorbe de duh până peste miezul nopții și dormitorul stăpânilor oferit musafirilor. Nu știu dacă mai întâlnești asemenea ospitalitate la alte popoare. Alexandru, gazda noastră, a trebuit să dea examenul de geografie a orașului Chicago pentru a deveni taximetrist. Așa că am avut un super ghid, care în doar câteva ore ne-a purtat prin Chicago, prin așa niște străduțe și ascunzișuri, după care nu aveam cum să nu ne îndrăgostim de acest oraș. Mi s-a părut că Moldovenii din Chicago, deși sunt mulți și demult veniți, încă mai sunt în faza de unificare într-o comunitate. Se mai tem unii de alții, își mai înfruntă scepticismul, dar se unesc. Spectacolul de Mărțișor a fost un magnet bun pentru ei și a adunat o sală plină de familii, mulți copii, multe viitoare mămici. Mărțișoare s-au vândut, doine s-au cântat, ii au fost purtate. Mi-am prezentat cartea de bucate, le-am vorbit despre cât de important este ca fiecare din noi să înțelegem că devenim ambasadori ai țării noastre în clipa în care trecem peste hotarele ei și că de contribuția fiecăruia dintre noi depinde afirmarea noastră printre străini. Am semnat autografe, am fost copleșită de atenția unor oameni dornici să vorbească despre acasă. Am cunoscut concetățeni care sunt veniți cu Green card, dar cei mai mulți au o altă istorie. S-a apropiat o domnișoară de mine să facem o poză, mi-a spus că s-a regăsit în tot ce am vorbit și că i s-a făcut atât de dor de casă. Am întrebat-o atunci, de ce nu trage o fugă până acasă ca să-și stingă dorul. I s-au umezit ochii. Era atât de frumoasă, în salopeta sa roz -primăvaratică și atât de tristă cu ochii săi umezi. Mi-a zis că nu are încă actele în ordine și până nu rezolvă asta nu va putea merge acasă. Practic, istoria acestei fete este asemănătoare cu istoria fiecărui al doilea moldovean din Chicago. Din cele povestite de imigranții noștri, am aflat că o concentrație atât de mare de moldoveni rămași ilegal în Chicago se datorează unor lacune în legile statului Ilinois, care între timp au fost eliminate. O altă tânără mămica mi-a recunoscut că au cerut azil politic în SUA. Adică a reușit să convingă autoritățile americane că sunt persecutați în patrie și au fost lăsați cu familia să își găsească refugiul în state. În timp ce bărbații noștri, căștigă pâinea pe camioane de curse lungi, femeile noastre își oferă grija și iubirea copiilor din alte familii, dădăcindu-i pentru un salariu lunar care, oricât de bine le-a acoperi necesitățile, nu o poate acoperi pe una dintre cele mai dureroase, aceea de a fi acasă, alături de părinți. Bineînțeles că mai există o sumedenie de alte domenii în care ai noștri prosperă: construcții, în bucătării de restaurante, organizare de evenimente. Dar durerea surdă, pe care am simțit-o în vocile unor oameni care tânjesc după casă și nu pot reveni acasă oricând ar vrea ei, mi-a rămas în memorie. Nu pot reveni acasă în Moldova pentru că nu vor mai putea reveni după aceea în SUA. Ai noștri sunt gata să suporte străinătatea, depărtarea de casă, riscul de a fi expulzați, existența într-o țară străină cu frica în sân, dorul părinților pe care nu-i văd cu anii, identități ascunse sau false, numai să nu fie nevoiți să locuiască în Moldova așa cum este ea azi. Unii de sărăcie, alții de disperare, alții pentru că au vise pe care nu le pot împlini acasă, dar cu toții aleg o altă casă.Moldovenii noștri sunt gata să suporte pribegia, numai nu propria lor țară. Ce țară e asta pe care o iubești și nu o poți suporta? O țară care de 25 de ani metodic își convinge cetățenii să o părăsească. Țara e minunată! Înțelegi asta mai ales îndepărtându-te de ea. Cei care au guvernat-o și o guvernează acum, ei sunt cel mai mare blestem al nostru și al țării de care fuge lumea. Și din păcate, ei sunt rezultatul direct al alegerii noastre. Istoriile auzite despre Moldoveni din Chicago, rămași clandestin în SUA, m-au făcut să mă gândesc mult la disperare și curaj.Și la Moldova care sărăcește zilnic de oameni buni și capabili să contribuie la o schimbare spre bine. Mulți dintre ei urmăresc cu sufletul la gură știrile de acasă, contribuie la diverse campanii de caritate care se întâmplă acasă, suferă într-o voce cu cei dragi rămași acasă. Dar nu văd cale de întoarcere. Numele lor ar trebui să fie scrise pe trofeele clasei noastre politice. Da, dragi politicieni vor îi dezgustați pe oameni și ei își caută un cuib mai bun. Nu știu însă pe cât e de bun acest cuib. Totul e relativ. Și dacă nu cumva va deveni un adevărat cuib doar pentru nepoții imigranților noștri. Cert însă este că între două insecurități, oamenii sunt nevoiți să facă o alegere. Și alegerea nu este în favoarea patriei lor. Un mare Mulțumesc Chicago, Mariana Berbecaru, și toată gașca de sufletiști care ne-ați oferit această primire ca acasă, la mii de kilometri distanță de Moldova."
1,https://nataalbot.md/2015/08/17/aminitiri-pentru-magda/,"Faceți cunoștință. Ea este Magda și acum e puțin mai mare decât în poză. Mai exact e trecută de prima lună de viață. Cei care au trăit nașterea proprilor copii știu cât de rapid se uită aceste clipe. Noi încercăm să imortalizăm aceste momente sfinte, făcând poze, filmând video, păstrând tot felul de obiecte precum primul dinte, firul de păr de la botez. Dar cred că ceea ce nu apucăm noi să facem este să păstrăm niște gânduri scrise pentru copii noștri. Așa că următoarele amintiri scrise sunt pentru eternitate.Pentru Magda. Am un fișier pe hardul meu de memorie de la laptop. Se numește Poze. Acolo am alte zeci de fișiere. Unul din ele se numește Family. De acum o lună în Family am creat un nou fișier. Se numește Magda și salvez în el ceea ce nu vreau în ruptul capului să dispară din memoria mea. Aceste prime clipe din viața Magdei. O să vină timpul și ea își va lua un laptop și își va crea acolo un fișier numit Family și va salva acolo poze cu mama ei, cu tatăl ei, cu surorile sale. Dar deocamdată am eu grijă să adun amintirile, bine? Odată ajunsă la Montreal, după o perioadă destul de plină, petrecută în Moldova, speram să am încă vreo 2 săptămâni în care să-mi fac ordine în casă, să cumpăr toate cele necesare pentru venirea Magdei pe lume. În plus, a doua zi trebuia neapărat să ajung la cineva care îmi oferea mai multe lucruri rămase de la copilul său. Asta de fapt, era o supriză de Baby Shower, pregătită de fetele de la Montreal, la care noi cu Magda așa și nu am mai apucat să venim. Vorba aia, vrei să-l amuzi pe Dumnezeu, povestește-i despre planurile tale. Odată ajunsă acasă la Montreal, am cărat niște cutii, am mai șters un praf și pe la 3 dimineața m-am trezit cu gândul că gata, până aici a mers ostașul. I-am trezit pe ai mei și le-am zis că nu sunt sigură că voi naște azi, dar e mai bine să mergem la maternitate. În vreo 2 ore și jumate, cu geanta făcută, am ajuns la spital. Acolo primul lucru am fost întrebată al cui nume de familie va purta copilul sau presucrtat BB. Nici prin gând să-mi treacă că aș avea alternative. Se pare că în țara în care feminismul a înregistrat o victorie atât de spectaculoasă nu este neapărat ca un nou născut să poarte numele tatălui. Apoi am fost conectată la monitoare și mi s-a spus că dacă voi naște apoi nu mai devreme decât spre seară. Era ora 6 dimineața. Pronosticul nu m-a prea încurajat. Nu aveam contracții, nu aveam dureri, iar idea de a avea un travaliu de 12 ore nu-mi surâdea. Am făcut un pact cu mine: voi naște rapid și ușor. Sora medicală m-a examinat și imediat după asta am simțit prima contracție, apoi pe a doua și foarte curând pe a treia. Se pare că prognoza medicului începea să nu se împlinească. În drum spre sală de naștere am fost întrebată dacă aș dori o injecție epidurală. Am zis NU! Am fost din nou întrebată, semn că până la mine femeile nu prea au refuzat epidurala. Apoi am aflat că medicii sunt obligați să propună epidurala la naștere. Sala de naștere este o cămeruță cu un singur pat, cu un dulap de haine , toaletă și câteva echipamente. Sunt rugată să mă culc, pentru că Magda nu-și fixase bine capul. Eu însă simțeam nevoia să mă mișc cât mai mult. Mi-au spus că nu am voie și că trebuie să mai stau culcată. Se făcea ora 7, apoi 8. Durerile deveneau tot mai greu de suportat. Iar eu respiram, respiram, respiram. Fiecare contracție o preluam din prima clipă și o conudceam până ultima cu o respirație de yogina, adâncă, pe gât. Andrei a prins niște poze, Eva și Sonia cumințele mă urmăreau. În sfârșit m-au lăsat să mă scol. Am cerut un fitball. Să aibă mult noroc cel care l-a inventat. Pe fitball e mult mai ușor să suporți travaliul și îți ajuți și copilul să vină mai repede pe lume. Fratele meu, ieșit din tura de noapte de la spital, venise după Eva și Sonia. Îmi părea rău să mă despart de ele, pentru că îmi doream mult să vadă cum sora lor vine pe lume, dar așa era să fie mai ușor pentru toți. 9 dimineața. Andrei vrea să doarmă. Eu tot tare vreau să dorm. Andrei adoarme, eu nu pot pentru că doare.Eu respir și nu mă las. Peste jumate de oră îl trezesc și îi spun că nu mai rezist și vreau să-mi facă masajul acela, special, pe care l-am învățat cândva. El, obosit și buimac, îmi face masaj. Eu apăs pe butonul de urgență și chem sora medicală. Îmi face și ea masaj. Andrei se uită și învață din practică deja. La un moment dat simt că respiratul contracțiilor dă rezultate. Apăs iar pe butonul de urgență.Vine sora medicală și îi spun că probabil trebuie să nasc. Urc pe pat. Ea mă bucură spunând că vede capul bebeșului și cheamă medicul. Atunci am văzut și eu prima dată medicul la față. A intrat, eu am născut, mi-a pus-o pe Magda pe burtă și cu multă tandrețele a petrecut cu mine încă 5 minute și a plecat, felicitându-mă pentru această naștere frumoasă. Putea mmăcar să-mi spună cum o cheamă. Era ora 10.30 dimineața. Normal că fotograful casei s-a emoționat și a uitat de aparat. Magda, tată-l tău e bravo. El nu a leșinat, el a plâns și a uitat să facă poze. Am avut o naștere încântătoare, Magda. Iar într-o bună zi, când o să îți vină și ție rândul să fii mamă, sper să nu uiți să respiri, mai ales când te doare cel mai tare și să îl ai alături pe omul tău drag, că fără el singurătatea e tristă în sala de nașteri și să-i spui să facă poze…ca să ai de ce îți aminti."
1,https://nataalbot.md/2015/08/24/12871/,"Am revenit dintr-o scurtă vacanță, spontană și fermecătoare. Dacă tot începe școala și în curând vine iarna:)), am zis să prindem vara de coadă și am improvizat pe loc o escapadă. Am urcat în mașină și după 4 ore de drum ne încălzeam picioarele în dune de nisip alb și în apele cristaline ale lacului Ontario. Ne-am bucurat mult să ne simțim aproape ca la Zatoka. Numai că puțin mai departe de Zatoka. Plaja impecabilă, apa cristalină, soarele generos. Uneori poți petrece doar 3 ore într-un loc frumos și bateriile pe loc își suplinesc rezervele de energie. Pe noi o ploaie torențială ne-a alungat de pe plajă. Altfel am mai fi rămas. Nici măcar pescărușii-hoțomani nu ne-ar fi convins să renunțăm la această bucurie de contact cu natura, curată și îngrijită. Tare bine când e bine, adică atunci când Magda doarme. Am făcut încă 2 ore că să ajungem la Toronto. Și dacă tot ne aflam prin zonă, am zis să vizităm legendara Cascadă Niagara. Am auzit despre această destinație turistică de atâtea ori și de la atâta lume, încât niciodată nu am fost foarte curioasă să ajung să o văd. Pe mine, de fapt, mă lasă rece destinațiile turistice mult prea populare. Tot ce vă pot spune acum , după ce m-am aflat în fața acestei nebunii a naturii e că, cel puțin, o dată în viață trebuie neapărat să vedeți Cascada Niagara. Când cobori din mașină, îndată simți mirosul specific al aerului. Miroase a umezeală. Apoi o vezi cum se revarsă de la înălțimea unei case cu 10 etaje cu tone de apă, în fiecare minut, ora, zi, an, necontenit și încă vrei 50 mii de ani înainte, potrivit oamenilor de știință. În plus, un curcubeu gigantic ne-a dat ”Bună ziua”. Cascada Niagara aduce peste 30 mln de turiști în Niagara City. Orice mașină parcată în preajmă plătește o taxă de vreo 20 $, oamenii mai cheltuie banii pe mâncare, suvenire și altele. Normal că orașul înflorește. În plus, îndrăgostiții de pe tot globul pământesc, datorită cascadei, au transformat orașul în capitală mondială a Lunii de Miere. De-a lungul timpului au fost oameni care au murit acolo și unii care au scăpat cu viața. Au fost unii care au vrut să o înfrunte și alții care au vrut să o îmblânzească. Unora, cu deficit de adrenalină, nu le pare rău nici de 56 $ ca să ajungă cu barca, pentru câteva minute, la poalele cascadei și să simtă răcoarea și puterea ei îndeaproape. Niagara este acel fenoment al naturii care te emoționează prin faptul că îți dă voie să te apropii de ea. Și dacă mai bate un vântișor, ai norocul chiar să te și atingă. Frică, uimire, închinare, admirație, fericire pură – un loc pe pământ care transmite atâtea emoții la un loc. Dacă se întâmplă să mergeți să o vedeți, atunci să fie neapărat din partea canadiană. Americanii au și ei o vedere spre Niagara, dar incomparabilă cu frumusețea potcoavei (Horseshoe Fall) canadiene. Nici măcar prezența sutelor de oameni în jur nu fură din farmecul ei. Iată de ce vă spun să o vizitați, dacă aveți ocazia, că e cutremurător de frumoasă. Acolo poți vedea o adevărată paradă de tehnologii moderne. Fiecare căutând să imortalizeze cât mai spectaculos Niagara. Am petrecut o zi în Toronto. În afară de câteva topuri gen ”Montreal vs Toronto”, citite pe net, nu știam la ce să mă aștept de la acest oraș. Adică știam că e urba cu asfaltul încins și plin de zgârie-nori, si că cedează în fața romanticului Montreal. În realitate Toronto e chiar așa, doar că mi s-a părut mai aerisit, dar și mai exaltat. Toronto și-a salvat destul de organic și armonios arhitectura veche. Are identitate, un amestec de arhitectura englezească tradițională și modernă, din sticlă și metal, dar și o sumedenie de instalații și statui simpatice. Deși se spune că ar fi un oraș cu circa 8000 de restaurante, nu am apucat să-i dau de gust. În schimb, am văzut o grămadă de food truckuri-le cu fast food, parcate chiar de-a lungul trotuarului. Și oameni obezi, stând la coadă după cartofi prăjiți, după care să devină și mai obezi. Am cunoscut la Toronto câteva femei frumoase și zâmbărețe din Moldova. Și-au dorit să aibă cartea mea de rețete.Eu și Magda ne-am întors acasă cu daruri gustoase: piersici de Ontario, dulcețuri rare și leuștean. Eu am mai primit un set de mărgele lucrate manual (cel din poză), iar Magda a primit în dar această rochiță regală. Ambele create de Irina. Despre ea vă voi povesti în curând pe ww.klumea.eu. Dacă însă vreți în să vă botezați prințesa și vă doriți o creație similară, scrieți-mi ca șă vă ajut să faceți rost de una."
1,https://nataalbot.md/2015/08/27/nu-mai-dati-in-moldova/,"Precum era de așteptat, azi mai tot omul se simte obligat să spună cât este de decepționat de țara lui pe nume Moldova. Un fel de aniversare a 24 de ani de decepție. Și eu îi înțeleg perfect. Pentru că este normal să fii decepționat, ba nu, chiar descurajat, deziluzionat și frustrat. Și este normal să nu-ți ardă a sărbătoare când satul arde. Arde, da. Arde în fața ochilor tăi, iar tu nu poți decât să dai din umeri și să spui ”ce coșmar, ce năpastă, eu nu pot face nimic pentru țara asta de că..at” (să mă scuzați că scriu fără majusculă) Cu toate acestea, aș vrea să lămuresc pentru mine, în primul rând, și apoi pentru voi un lucru. Când spuneți că Moldova e o țară de că..at, la ce anume vă referiți? Că doar Moldova nu este un om, o prăvălie, o cafenea, o instituție care muncește rpost. Ce înseamnă pentru voi o țară și ce face dintr-o țară să fie una prielnică pentru trai fericit sau dimpotrivă? E clar că nu e vorba de un criteriu geografic. Cum poate să nu-ți placă o ditamai frumusețe de lac Beleu, plin de pelicani sau stâncile de la Nistru sau peisajele rustice de la bunica din sat. Țara este un tot întreg, o simbioză între pământ și om. Pământul nostru e minunat. Pe el și pietrele încep să rodească. Canadienii se plâng că au ierni infernale și că pâmântul lor e prost și tot scot din el foloase. Dar omul nostru, uite omul nostru pricepe mai greu faptul că doar el sfințește sau spurcă locul. Și când spun sfințește, mă refer la faptul că Moldova înseamnă nimic altceva decât oamenii săi și ceea de ce sunt ei capabili să facă pentru ca țara lor să fie una prielnică pentru un trai fericit. Cei care spun că Moldova e o țară de că…at, să fie onești și să spună pe șleau: oamenii din Moldova sunt de că..ăt, toți ca unul, nu-i așa? Asta îi include și pe părinții voștri dragi, prietenii voștri , frați, surori, nănași, colegi. Ah, ei nu sunt de că…ăt? Păi cum așa? Ei tot sunt Moldova! Și atunci când aruncați cu pietre în țara voastră, de aproape sau de departe, aveți curajul să recunoașteți vouă înșivă, că, de fapt, acuzați toți oamenii acestei țări de toate păcatele. Pe când, eu, de exemplu, am o grămadă de oameni dragi în Moldova: talentați, onești, muncitori și puternici, pe care îi iubesc din toată inima și din cauza cărora, nu vreau să arunc cu glod în țara mea, ba mai mult anume ei mă fac în continuare să asociez patria mea cu ei. Da, țara mea înseamnă oamenii săi.Și dacă tot vă vine greu să spuneți La Mulți ani Moldova, pentru că nu e nimic îmbucurător de sărbătorit, apoi măcar spuneți din cauza cui nu vă arde a sărbătoare. Spuneți pe nume celor care fură țara asta de puținul care i-a mai rămas și nu generalizați. Eu știu că asta sună patetic, dar noi nu mai putem schimba în Moldova nimic pentru generația noastră. Am putea însă să fim mai șmecheri și să ne gândim la copiii noștri și să ne imaginăm ce fel de moștenire le lăsăm. O țară plină de hoți, golită de oameni klumea sau o țară în care la un moment dat moldovenii au conștiintizat că ei își fac țara, cu propriile lor mâini și tot ei poartă vina pentru ignoranță, inerție și lipsă de voință de a acționa și a schimba. Eu, aflându-mă acum departe de casă, simt permanent nevoia să fac ceva pentru țara mea. Fie că sunt în Canada. Olanda sau Moldova. Iertați-mă pentru optimismul incurabil. Dar ceva mă face să cred că fiecare dintre noi, în special cei plecați departe, putem face ceva pentru fata asta pe nume Moldova,violată ani la rând de atâția nemernici precum comuniștii, creștin democrați, democrații, liberal democrații, liberali, socialiștii și toate lăcustele de pe lângă ei. Și iarăși e greșit să generalizăm. Să fim avut măcar încă vreo 5 liberal-democrați ca Mai Sandu, poate nu era chiar totl pierdut. La mulți ani Moldoveni,oriunde v-ați afla. Azi e ziua noastră și aș vrea să învățăm să scriem peste tot Moldoveni cu majusculă. Azi este ziua în care am scăpat chipurile de sub jugul sovietic ca să nimerim sub unul și mai strașnic. cel al nemernicilor născuți în Moldova . Ziua din care țara a început drastic să-și piardă oamenii. Dar mulți oameni buni au ales să rămână în pofida la toate.Și eu cred că asta este și ziua lor. Ziua în care te iubesc, oricât de greu îmi e și nu-mi vine deloc mai ușor printre străini, dar cineva cândva mi-a spus: Da e nemernic, dar eu îl iubesc, pentru că este nemernicul noștru. Așa spun și despre Moldova. E un dezastru, dar e dezastrul meu și fac tot ce pot ca să schimb ceva în ea spre bine. Și dacă efortul meu va însemna să schimb măcar un pic spre bine viața măcar a unui om, atunci cum să spun eu că țara mea e o țară de că..at?"
1,https://nataalbot.md/2015/08/31/limba-o-investitie-cu-care-nu-ve-da-gres-niciodata/,"Limba română am învățat-o la școală, cu doamna Mititelu. O profesoară bună de altfel, dar prea severă. Ce-i drept, numai cu unii era severă, cu cei care erau codași la română. Am urât comentariile literare așa cum urăsc ceapa fiartă din borș. La școală am învățat limba română anevoios. De aceea a trebuit să fac meditații, ca să intru la facultate. Și am ajus să învăț limba română cu Doamna Gurău. Datorită ei am început să simt intuitiv limba și greșelile pe care noi, moldovenii, le comitem, în special, din cauza influenței limbii ruse: mi se primește , dacă serios , îndrăgostită în tine , tot normal , la noi totul e bine, cu sărbătoarea! Deși am învățat bine și mult româna, chiar și acum mai comit calchieri. Așadar un lucru e cert, o limbă, chiar și maternă, oricât ai învăța-o, niciodată nu va fi prea mult. Doamna Gurău m-a făcut să iubesc româna. Situația limbii române în Moldova e pe cât de previzibilă, pe atât de scăpată de sub control. Moldovenii o vorbesc, mulți dintre ei stâlcit. Rușii din Moldova vorbesc română doar la examene sau deloc. Mulți pentru că nu vor, dar și pentru că nimeni nu le-a creat un mediu prielnic ca să o învețe. În Quebec limba franceză (adică limba oficială) o înveți, în primul rând, pentru că nu ai încotro. Ești pus în situația în care, dacă nu vorbești franceză, nu te integrezi.Pur și simplu, nu știi limba – nu ai job. Apoi, limba o mai înveți, pentru că îți sunt oferite atâtea oportunități, gratuite și nu numai. Alege și învață! Deci pentru ca o limbă să fie învățată e nevoie de 2 factori: tu să fii motivat și mediul să fie prielnic. Ce motivație ar avea vorbitorii de rusă din Moldova să învețe româna: din respect, din dragoste, de nevoie? Din păcate motivațiile astea nu merg. Ce restricții au ei ddin cauza factorului lingvistic? Dar ce condiții le sunt create pentru a studia limba română? Dar ce campanii sociale, la nivel de ministere sunt făcute pentru ca limba română chiar să aibă imaginea de limbă oficială a Moldovei? O sărbătorim o dată pe ani și atât. Apropo, eu nu aș avea nimic împotrivă ca Moldova să aibă măcar și 4 limbi oficiale: română, rusă, ucraineană…engleză, spaniolă sau chineză. Dar dacă o limbă devine oficială, păi să aibă cu adevărat acest statut, adică să fie obligatoriu vorbită de toată populația țării. Știu că la Chișinău există Casa Limbii Române, unde se duc mulți străini care vor să studieze româna. Știu despre asta pentru că am făcut reportaje de acolo. Dar omul de rând mă îndoiesc că știe prea multe despre această instituție. Presupun că e din cauza popularizării modeste. De asemenea nu putem ignora tradiția televiziunilor de a merge pe la examenele de BAC, la limba română pentru alolingvi, ca să arate cât de prost sunt pregătiți absolvenții de examen. Eu însă nu-mi amintesc să ne fi arătat vreo televiziune pe profesorii de limbă română a acestor copii. Eu cred că ei nu vorbesc limba nu doar pentru că nu vor, ci pentru că au profesori netalentați, care nu știu cum să-i motiveze și să-i îndrăgostească de limba română. Trăiesc de mai multă vreme cu ideea unui concurs televizat, în care să participe 5 tineri vorbitori de rusă. Aceștia ar fi puși pe învățat limba română cu cîțiva profesori buni. Aș arăta chinurile conjugării verbelor în română sau ale acordului de substantive la masculin și feminin. Aș arăta formule de politețe în public, la magazin sau doctor, aș arăta cum se învață Mihai Eminescu sau Nichita Stănescu și aș mai arăta că se poate învăța această limbă, atât de dificilă pentru unii. Iar premiul mare al concursului ar fi scutirea de examenul de BAC la limba română. Între timp învățasem franceza la școală, iar engleza și germană la cursuri private. Nu era nici o urgență, nu mă trimitea nimeni peste hotare la studii. Am decis să le învăț pentru că îmi plac limbile străine și pentru că, muncind în media, era important să am acces și la alte surse informaționale decât cele locale. Azi rămân uimită, văzând absolvenți de la jurnalism care vin să se angajeze într-o redacție de știri și care nu cunosc decât româna și pe aceea cu greșeli. Să înveți limbi străine, cât mai multe cu putință, nu este o pedeapsă sau un rău inevitabil, ci o deschidere de multe uși, acces la alt mediu informațional, la alte culturi. Iată de ce pe mine rușii nevorbitori de română nu mă supără, cum îi supără pe mulți. Pe mine oamenii care nu vor să se autodepășească, să crească, să progreseze, să fie flexibili și dornici să spargă gheața mă fac să simt un sentiment de supremație față de ei și chiar să-i compătimesc pentru încăpățânare neinteligentă. Deși azi e Ziua Limbii Române, aș mai adăuga că din păcate cunoașterea limbii române în afara spațiului românesc are un singur avantaj: îți este mult mai ușor să înveți alte limbi străine, datorită vocabularelor cu aceleași rădăcini. În rest, cu română nu prea faci mare treabă în străinătate. De aceea, pe lângă o campanie de motivare a studierii limbii române, în Moldova trebuie elaborată o strategie națională de creștere în rândul populației, mai ales adulte, a nivelului de cunoaștere a limbilor străine. Acum cele mai cotate sunt engleză, chineza și spaniola. În Moldova, cetățeanul de rând, mai ales cel din sfera serviciilor, nu e capabil să lege două vorbe cu un străin, utilizează cu dificultate tehnologiile moderne și nu consumă surse de informații în alte limbi decât maternă. Or anume sacrificiul de timp și bani pentru a cunoaște noi limbi, este o investiție 100% eficientă. Apropo, azi o limbă poate fi învățată și fără mare cheltuieli. Numai site-ul ce minuni poate face. Ambiție să fie. Și pentru că sărbătorim azi frumusețea limbii române, vă las un fragment dintr-o poezie a lui Nichita Stănescu, care pe mine mă face să vibrez în fața frumoasei mele limbi materne: Această Țară de Vis Când se va sfârsi asfaltul drumului trupul meu si trupul tau se vor face asfalt ca sa nu ramâna necalatorita aceasta tara de vis. Când vor cadea frunzele pomului, când se va vesteji iarba câmpului, pletele mele si pletele tale se vor asterne pe câmpuri ca sa nu ramâna înfrigurata aceasta tara de vis. Când vor seca izvoarele si când ploile vor pleca în sus eu si cu tine ne vom tine de mâna si vom plânge, vom plânge ca sa nu ramâna vaduvita de tristete aceasta tara de vis. Când vor muri câinii, când vor pieri caii, când iepurii vor fi mâncati de gura mortii, când ciorile negre si pescarusii albi vor fi mistuiti în gusa aerului, eu si cu tine vom fi câine si cal iepure si cioara, dar mai ales vom fi pescarusul cel alb ca sa nu ramâna fara diadema de carne vie aceasta tara de vis."
1,https://nataalbot.md/2015/09/04/povestea-jucariei-care-nu-mai-vrea-sa-doarma/,"A fos o dată o jucărie. Una mai neobișnuită. Avea în interior vreo 3 milioane și ceva de oameni. Și chiar dacă jucăria credea că este liberă și independentă, ea se înșela. Jucăria avea un Dumnezeu pe dânsa. Bojica se numea . Și când ai o jucărie, ce faci cu ea? Te joci, o mai dai la alții, o strici, o repari, o lovești de pereți, o lași să se murdărească, o mai speli, o arunci, uiți de ea, iar îți amintești, iar o ma repari. Și jucăria ce să zică? Ea este este doar o jucărie, nu-și poate schimba stăpânul. Mai ales că stăpânul e un geniu. Dar un geniu nu tare bun. Geniul ăsta mai are și o echipă de sfătuitori buni, dar și ei cu timpul devin răi. Că nu ai cum să te afli pe lângă un geniu rău și să rămâi bun. Darămite să-l mai și deservești pe geniu în toate fanteziile lui sadiste cu jucăria. Chinuită, schingiuită, necăjită, jucăria îndrăznește să nu mai vrea să fie jucărie. Ea realizează că o limită există și mai jos de atât nu se poate. Jucăria își strânge pumnii, își mobilizează forțele, își trezește oamenii, îi scutură și strigă în gura mare: Salvați-mă! Salvați-vă! Altfel voi rămâne o jucărie pentru totdeauna, iar voi vă veți face valizele cu toții și veți pleca. Iar eu am să rămân sngură, salvați-mă! Și oamenii au început să se unească. câte unul, câte doi. Analiștii au început să facă rublă pe ipoteze și scenarii. Și pe 6 septembrie jucăria lui Bojica a decis să-și facă Marea Eliberare de sub jugul stăpânului. Dar Bojica a spus: Poftim? Să se trezească? Voi glumiți probabil? Liuliu..repejior..liuliu…și să nu aud nimic. Dar oamenii strigă: Dap nouă ne e foame! Noi nu mai vrem să fim o jucărie. Dar Bojica și sfetnicii au spus: Care foame? Liuliu și vă treziți când vă spunem noi! Dar oamenii au spus: Dap noi nu mai putem așa! Dar Bojica și sfătuitorii lui au spus: Cum nu puteți? Puteți, puteți. Ați putut până acum, o să puteți și mai departe. Și iată așa, jucăria, cu tot cu oameni în ea, este din nou nedumerită: Să mai doarmă cu stomacul gol sau să se trezească, odată și pentru totdeauna. Bojica și-a pus sfătuitorii la treabă. Să cârcotească, să inventeze un somnifer mai puternic, ca să mai adoarmă poporul. Și unul a zis: Evrika! Eu știu. Le dăm oleacă de ”zrelișe”. Aducem Kirkorov, Loredana, Bănică Junior..și ei așa de bine iar o să adoarmă. Și la Orhei aducem niște adormitoare de creiere…trăsnim o Toamnă de Aur, niște Bascov…ce, degeaba l-am lăsat pe Ilan la libertate? Și Bojica a zis: Bravo! Nu degeaba primești zarplată. Și restul o zis: Bravo! Și l-au invidiat că nu lor Bojica le-o spus Bravo! Și s-o pornit râuri de aur, colaci, mesageri, porumbei trimiși prin țară să împartă somniferul. Și oamenii au primit cu drag pastiluța somniferă. Și sfătuitorii triumfau. Iar jucăria lua somniferul îl punea în gură și când sfetnicii plecau, o scuipa sub pat. Și apoi jucăria aieșit în piață, somnoroasă, fricoasă, nedumerită, indecisă, suspicioasă. A ieșit și a zis: Eu nu mă mai jioc așa. Eu nu mai vreau să dorm! Și Ștefan Bănică, Dan Bălan, Loredana și restul o scris pe conturile lor de FB că nu se joacă nici ei. Și atunci Bojica s-a uitat drept la sfătuitorul care o inventat somniferul ”zrelișe” și l-a înrebat: Și cu tini măi? Învață cântece, ai să cânți tu în locul lui Bănică. Sau te trimit să lucrezi la face control la Drive. #boicoteazaconcertul Va urma…"
1,https://nataalbot.md/2015/09/16/dedicatie-artistilor-nostri/,"Am luat o pauză de la scriere pe blog pentru că unicul lucru despre care am vrut să scriu în ultima săptămână a fost cum sunt văzute protestele din PMAN de departe, prin intermediul Facebook și presa online. Și tocmai din cauza felului în care sunt văzute, mi se făcea greu pe suflet și nu mai puteam scrie. În plus, când năvălește un haos informațional atât de mare, este important să nu îți faci concluzii pripite și să lași să funcționeze regula celor 3 zile. Dacă după 3 zile concluzia pe care ți-ai făcut-o rămâne valabilă, atunci poți risca să ți-o expui. În cazul protestelor care se întâmplă acum în Chișinău, cel puțin de departe, totul pare să fie un vis prea încurcat ca să-i poți da o interpretare. Ceva mă face să cred că nu doar eu simt asta, ci și foarte multă lume. De aceea, mă abțin să spun de bine sau de rău despre protest. Eu cred că e mai mult spre bine că se întâmplă. Dar postarea mea de azi este dedicată unor oameni concreți. În preajma acestui 6 septembrie trecut, care cred că va intra în istorie, câțiva artiști din Moldova au făcut o alegere, pe care vreau să o consider de impact. Să iei o decizie care poate fi chiar și împotriva viitorului tău, nu este atât de simplu. Dar ei au făcut-o și asta nu poate să treacă neobservat. După ani buni de televiziune și radio, în care am lucrat cu mai toți din Moldova, fie la evenimente, fie în emisiuni, pot să vă spun că există cântăreți și există artiști. Cu cei din urmă ai tot timpul despre ce discuta, primii sunt buni doar la cântat. Uite-așa, o realitate dură: avem cântăreți, lipsiți de personalitate, de umor, de cultură generală. Nu au o părere proprie despre fenomenele care se întâmplă în jurul lor, nu citesc, vorbesc împiedicat și cu greșeli, nu știu să se exprime în public, se tem de interviuri, nu vorbesc limbi străine, nu se interesează de alte lucruri în afara calendarului lor de nunți și botezuri, iar o călătorie la Milano se limitează la un banal shopping ”la Italea”. Și asta e foarte trist. Pentru că un adevărat artist, odată bucurându-se de popularitatea sa, începe pentru anumiți oameni să devină un model. Asta înseamnă că lumea care te îndrăgește pentru muzica ta, începe să te urmeze în felul în care te porți, te îmbraci, mănânci, vorbești, promovezi anumite valori, deci admirația trece dincolo de scena pe care cânți. Tu creezi niște tendințe și dai exemple de viață publicului tău. Și dacă Dumnezeu ți-a dat nu prea multă minte, exemplele date de tine îndobitocesc pe cei care te urmează și vice versa. Eu cânt pentru oameni, eu nu fac politică, spune unul, care se duce să cânte la concertul electoral a lui Dodon. Eu cânt pentru oameni, eu nu fac politică, spune altul și ia un onorariu gras de la PD. Eu cânt pentru oameni, eu nu fac politică, spune al treilea și se duce să cânte pentru Renato. Al patrulea tot cântă pentru oameni, dar nu cântă pentru nici un partid. Dragi artiști, noi știm că voi cântați pentru oameni, asta doar e evident. Dar voi mai cântați și pentru onorariile celor care prin voi cuceresc electoratul, acest electorat aducându-i apoi pe acești oameni la putere. Narodu nostru e naiv, lui mult nu-i trebuie. Un cântec, un jioc și ai obținut votul. Și voi la asta contribuiți. Nu, eu nu spun că asta e bine sau rău. Asta vă privește. Numai vă rog eu, nu mai spuneți că voi faceți muzică și nu politică. Ba da, voi faceți politică. Pur și simplu voi credeți că nu e neapărat dacă, acceptând un onorariu de la Dodon sau Ilan Șor, să împărtășiți convingerile sau valorile lor. Și asta e greșit. Pentru că interpreții trebuie să tindă spre a deveni adevărați artiști, adică să își construiască o personalitate integră. Voi trebuie să vă asumați cu cine vă asociați și pe cine susțineți din politică, să aveți valori și din ele să se construiască coloana voastră vertebrală, dacă o aveți bineînțeles. Deci dacă împărtășești viziunile lui Renato, e alegerea ta. Dar după asta mergi cu Renato până în pânzele albe, susții aspirațiile lui, mesajele lui pentru public și nu te mai duci să cânți și pentru Chirtoacă. Iată de ce, vreau să îmi exprim recunoștința față de cei care pe 6 septembrie au dat dovadă de prezența coloanei vertebrale și au ales să nu cânte împotriva oamenilor. Eu m-am bucurat din toată inimă să văd că avem artiști, nu niște cucuvele. Și nu contează care primul sau utimul a decis să nu meargă în scena de la Moldexpo. Și nici măcar nu vreau să mă axez prea mult pe faptul că Bănică Junior sau Loredana au fost atât de receptivi. Eu mă bucur că îi avem pe ai noștri . Că avem un Pașa Parfeni, un Adrian Ursu, un Akord, o Tania Cerga, Zinaida Julea, Sun Stroke Project, Pavel Stratan și Ionel Istrati. Nu mai vorbesc de decizia lui Dan Balan, care ne mai având multă teabă cu Patria lui, a fost într-un gând cu restul și s-a solidarizat împotriva unui plan meschin. Și nu mă interesează deloc felul în care fiecare a făcut-o. Stângaci ca Ionel, sensibil ca Pavel Stratan, sincer ca Adrian Ursu, sec ca Vitalie Dani, emotiv ca Pașa Parfeni sau discret ca Tania Cerga. Contează că în această zi cineva a primit o palmă dură din partea artiștilor noștri . Și această palmă este foarte neplăcută. Pentru că a demonstrat că nu doar frica și banii conduc cu oamenii. Numărați sunt cei care până la voi, artiștii, au avut curajul să facă asemenea gesturi.Și mi-e trist că veți suporta consecințe petru curajul vostru sau poate chiar deja le suportați. Curaj, dragi artiști, curaj! Din păcate, nimeni nu vă va pune un monument și puțini oameni realizează importanța gestului vostru. Dar dacă pentru voi contează măcar cât de puțin calitatea acelor oameni care apreciază ce ați făcut, atunci fiți pe pace, ați făcut exact ce trebuia să faceți. Iar noi, muritorii, trebuie acum să avem grijă să nu regretați niciodată această decizie, să vă amintim că noi apreciem curajul vostru, să vă încurajăm cu o vorbă bună, un proiect susținut, un concert sponsorizat. Pentru mine este evident că voi, în pofida tuturor riscurilor, colaborărilor și potențialelor contracte pierdute, ați ales în acea zi să NU cântați împotriva oamenilor, deci ați dat dovadă de personalitate, curaj și discernământ. Voi sunteți eroii mei de 6 septembrie, deși mi-e frică de asemenea cuvinte. Și chiar dacă asta nu contează foarte mult pentru voi, eu le-am povestit fetelor mele despre exemplul de curaj pe care l-ați dat. Pentru că eu vreau ca ele să urmeze exemplul vostru atunci când se vor pomeni într-o situație de viață similară, când au de făcut o alegere. Și mie dar și acestui popor, după Ion și Doina, ne era atât de tare dor de eroi curajoși în Moldova."
1,https://nataalbot.md/2015/09/24/castelul-mimi-pe-ultima-suta-de-metri/,"Ne cunoaștem de vreo 3 ani. De câteva ori a fost singura care a sponsorizat proiecte noi pe care le-am inițiat. Iar atunci când a acceptat să susțină prima ediție Lavender Fest și mi-a cerut să povestesc la mine pe blog despre visul său, nu am ezitat nici o clipă. Pentru că visul său este unul nu doar frumos, ci și extrem de valoros și important pentru țara noastră. Cristina Frolov, este omul din spatele vinurilor MIMI, produse la Bulboaca. O vinărie cu o istorie bogată, a cărei moștenitoare este chiar ea . Visul Cristinei este ca al unei prințese – un castel. Numai că nu e vorba de un simplu castel și nici despre un moft. E vorba de investiția privată, a unei familii, în promovarea turismului vinicol moldovenesc, care datorită acestui castel va cunoaște o nouă dimensiune. După mine e vorba de o pură nebunie. În continuare nu-mi vine să cred că această fată și-a ales un vârf atât de înalt, pe care vrea să-l cucerească. Dar curajoșii trebuie să fie un pic nebuni. Vara aceasta, când încă eram cu Magda în burtă, am mers la Bulboaca, un sat tipic pentru Moldova, care găzduiește vinăria cu pricina și în care crește pe zi ce trece castelul lui Constantin Mimi. A fost politician, vinificator și ultimul guvernator al – funcție deținută până în 1918. Și-a dedicat întreaga viață dezvoltării viticulturii. de astăzi îi datorează lui Constantin Mimi soiul de viță-de-vie , care a fost adus din și promovat cu insistență de el, ajungând în scurtă vreme foarte răspândit în aceste locuri. Cristina nu-și poate ascunde mândria, povestind despre tot ce ne înconjoară pe acest imens teritoiu al fabricii de vinuri. În primul, rând pentru că se simte la ea acasă, iar casa ei este un castel. În al doilea rând, pentru că fiecare piatră, perete, mâner sau colț se transformă din ruină în veșnicie și ea este zâna care le supraveghează pe toate. Reconstrucția a început în 2011 și pe bună dreptate se poate considera cel mai mare proiect de renovare din țară. Și pentru că nu tot omul se pricepe să facă diferența între paie și spic, am întrebat-o cui a încredințat designul proiectului? În fiecare an familia Cristinei alege o zona vinicola celebră și merge într-acolo să o descopere. Anul trecut au fost în Bordeaux. Acolo au văzut un chateau bine restaurat și extraordinar de bine aranjat. Au aflat cine este designerul și l-au contactat. A răspuns în aceeași zi. Se numește Arnaldo Tranti și vine din Italia. Colaborarea cu un designer străin nu este deloc ușoară. Se simte diferența de culturi și la început unele momente au trebuit explicate foarte detaliat. Lui Arnaldo i-a fost cam greu sa înțeleagă specificul țării și culturii noastre. Chiar și clima noastră a fost o mare încercare pentru el. ”Designerul tot propunea anumite materiale și noi le refuzam, motivând ca nu vor face față climei noastre aspre. Arnaldo a rămas încântat de tradițiile noastre. Eu am ținut din tot sufletul să îi demonstrez cât de bogați suntem din punct de vedere cultural. I-am arătat colecția mea de covoare vechi basarabene, l-am dus la o grămada de târguri tradiționale, muzee, i-am scanat cărți vechi din muzee, i-am trimis descrierea tuturor simbolurilor din broderii și covoare. Vom folosi multe astfel de ornamente în interior”, povestește Cristina Frolov. ARNALDO TRANTI, DESIGNER, ITALIA Alegerea unui designer italian, a fost un pas inteligent, din toate punctele de vedere. Pe lângă experiență și viziuni aduse din afară, Cristina a investit într-un designer, dar a primit în schimb și un promotor al castelului său în străinătate. Arnaldo are grijă să postezse mereu pe rețele de socializare poze din procesul de renovare a proiectului său din Moldova. Ce anume va conține acest complex arhitectural? Pe lângă castel, va fi muzeul lui Constantin Mimi, o galerie de artă, un magazin de vinuri, săli pentru degustație, restaurant, hotel, piscină, sală de expoziții și evenimente private. Una dintre activitățile organizate la castel vor fi tururile vinicole. Un detaliu extrem de important, accesul pentru oamenii cu disabilități, a fost prevăzut în proiect. MACHETA ÎN 3D A CASTELULUI MIMI Așadar Castelul Mimi va deveni un spațiu de evenimente, ceremonii, o atracție turistică. Cum gastronomia mă interesează în mod deosebit, am întrebat-o pe Cristina de restaurant și bucătarul șef. ”Nu e o vedetă, dar e un bucătar bun. Vom avea un amestec între bucate tradiționale, moldovenești boierești, și bucătărie franceza țărănească. Vreau sa introduc în meniu bucate gătite de străbunica mea, de ex friptura de cocoș cu praz, gătită în oala de lut, la cuptor. Investiția făcută în aceast proiect te lasă cu gura căscată și chiar provoacă fiori. ”Am făcut acest lucru pentru ca părinții mei să aibă ce lăsa nepoților, iar eu să am ce lăsa copiilor mei. Poate în vreo 15 ani vom ajunge să ne întoarcem investițiile, dar deocamdată asta ne preocupă mai puțin decât să ne vedem în sfârșit castelul deschis.” Anul acesta Sărbătoarea Vinului în Moldova suferă o metamorfoză. Nu va mai fi un chef mare în centrul Chișinăului. Fiecare vinărie este încurajată să organizeze propria sa sărbătoare. Vinăria de la Bulboaca vă așteaptă pe 3 octombrie să călcați pe ultima sută de metri a reconstrucției Castelului Mimi. Dacă veți face poze pe fonul castelului în reconstrucție, să știți că veți fi ultimii care îl veți mai vedea în această stare. La câtă muncă și silință este depusă acolo, acest castel va dura o veșnicie. Castelul Mimi este pregătit pentru a fi dat în exploatare la sfârșitul anului 2015. Să fie cu Doamne Ajută renașterea lui Mimi, în aceste vremuri deloc ușoare pentru Moldova. Și fie ca toți cei care își pot permite, să ia sub aripa lor câte un conac, castel sau vilă boierească și să le dea o nouă viață. Foto: Maxim Ciumash"
1,http://nataalbot.md/product/moldova-din-bucataaria-mamei-mele/,"27.99 $ Ideea acestei cărți de rețete de la mama s-a născut în 2013, când m-am mutat peste ocean, departe de familia mea. Neavând la Montreal nici un ajutor în bucătărie, m-am pomenit copleșită de grijile gătitului și căutatului de rețete, care ne făceau dorul de casă mai ușor de suportat. Sugestia a venit de la noua mea prietenă Lidia Barreiros, o fotografă din Brazilia, stabilită de mai mulți ani la Montreal. Am lucrat la această colecție un an și jumătate, timp în care am colectat, gătit, fotografiat, redactat, machetat în jur de 90 de rețete. ”Moldova din bucătăria mamei mele” are acum și o soră, care se numește ”Hai la masă, puișor”. Dacă vă doriți întreaga colecție de rețete tradiționale de-acasă, vă recomand să le comandați pe ambele. Ideea acestei cărți de rețete de la mama s-a născut în 2013, când m-am mutat peste ocean, departe de familia mea. Neavând la Montreal nici un ajutor în bucătărie, m-am pomenit copleșită de grijile gătitului și căutatului de rețete, care ne făceau dorul de casă mai ușor de suportat. Sugestia a venit de la noua mea prietenă Lidia Barreiros, o fotografă din Brazilia, stabilită de mai mulți ani la Montreal. Cu Lidia am făcut primele poze de bucate moldovenești la Montreal: mămica îmi scria rețetele și le aduna într-un manuscris, eu le găteam și le fotografiam împreună cu Lidia. Când Lidia revenea în Brazilia, apelam la Andrei pe post de fotograf. De rând cu Eva și Sonia, el a fost cel care a suportat experimentele mele gastronomice nereușite. Cu toți nervii și certurile noastre din cauza luminii greșit puse și a rețetelor, fotografiate fără prea multă inspirație, cartea ar trebui să valoreze cât o cărămidă de aur. De fapt, ea cam atât și valorează pentru mine. Între timp, ducând lipsa unor ingrediente, ne-am înțeles că mămică mea Alexandra ca o parte din rețete să le pregătească la Chișinău. Așa am legat o colaborare frumoasă cu Rodica Dumbrăveanu, autoarea blogului , care, pe lângă toate, mai este și un fotograf cu ochiul îndrăgostit de mâncare. Am lucrat la această colecție un an și jumătate, timp în care am colectat, gătit, fotografiat, redactat, machetat 92 de rețete. Dacă vă place această lucrare a mea, vă rog din inimă să o faceți cadou viitoarilor miri și mirese, mame și tați, dar și celor care ne vizitează țara. Așa îmi voi simți împlinită misiunea până la capăt. Mulțumesc din tot sufletul mamei mele, Alexandra, și tăticului Ion, fotografilor Lidia Barreiros și Rodica Dumbrăveanu, Cristinei Grițcan care m-a ajutat la lucrul cu textul. Un mulțumesc foarte special pentru Olga Radu și echipa Imago pentru că au avut grijă ca această carte să arate așa cum o veți vedea când va ajunge la voi. ”Moldova din bucătăria mamei mele” are acum și o soră, care se numește ”Hai la masă, puițor”. Dacă vă doriți întreaga colecție de rețete tradiționale de-acasă, vă recomand să le comandați pe ambele. Super! Frumoasă noutate! Felicitări Nata! Aștept cu nerăbdare să gătim împreună cu Victor din Moldova din bucătăria mamei mele 🙂 Te așteptăm cu drag acasă! Neaparat imi voi comanda si eu cartea. Nata, tu ne surprinzi mereu! Buna ziua! Am rezervat sau nu, dacă scrie Ad to cart? Mai departe ce tre de facut? Mai departe trebuie sa apasati VIEW CART si mergeti spre plata cartii. Noroc , din chite pagini este cartea? vreau cu autograf! va fi posibel? Cartea va avea 90 de rețete și rpobabil vreo 200 pagini. si cu auotograful cum facem….? 🙂 cu autograf cum va fo posibel? Buna Nata, Mi-as dori foarte mult aceasta carte, dar cum sau unde as as putea gasi o descriere a acestei carti, un cuprins ceva sau cel putin ce categorii de bucate cuprinde? Multumesc mult Cartea conține 91 de rețete. Toate tradiționale pentru familia mea. În curând voi reveni cu detalii. Exceeded my expectations! Not just a cookbook but a tasty soul-link to traditions and family values. Loved it! Cannot wait for the EN version! Nata, am incercat sa comand cartea de aici, cand ajung insa sa platesc, unicul mod este prin pay pal, al carui cont eu nu-l am. Spune-mi te rog daca este posibil de achitat si cu card de credit obisnuit…si cum trebuie sa fac. Iti multumesc. Rodica poti plati si cu card de credit, nu e neaparat sa ai paypal. Urmeaza procedura de plata si vei vedea. Buna Nata ! Am comandat cartea citeva zile in urma si am fost anuntata ca voi primi un e-mail de confirmare. Nu am nimic pina la moment. Este asta o problema? Mai putem procura cartea? Puteti. Indrazniti! Multumesc Nata! foarte buna cartea, dar si mai bune sunt bucatele facute dupa retetele tale… ma topesc dupa ciupercile cu cascaval si sunca… si ca in sfirsit am reusit sa fac zeama si taiteii asa cum trebuie))) Te apreciez pentru ce faci si mult succes in continuare !!! Bună ziua, As dori sa cumpăr cartea pentru iubita mea care este o foarte mare admiratoare a dumneavoastră și doresc să știu dacă se poate să îi lăsați și un autograf pentru ea. Aștept răspuns. Mulțumesc anticipat. Va rog sa achitati cartea online, sa indicai adresa de livrare si sa mentionati ca doriti un autograf. Multumesc. O găsesc undeva în retail? Dacă nu, cum aș urgenta livrarea, poate merg fizic după ce fac achitarea? Trebuie urgent să o trimit în sua. Merci Nadia o trimitem unde spuneti. O achitati online si noi o trimitem. Sunt Gelu Costin, eram pe punctul de a finaliza comanda, cand am aflat ca stocul in limba romana este epuizat. Informatia o am de la restaurantul din Chisinau . Apoi am primit de la o cunostiinta din Toronto informatia ca nici comenzile online nu pot fi onorate, decat dupa ce va aparea o alta editie. Asa ca am stopat finalizarea comenzii si astept anuntul cand vor fi disponibile alte carti in limba romana. Nu are sens sa stau cu banii blocati de PayPal pana atunci. Problema este ca nu primesc nici un raspuns de mai multe luni, chiar daca am scris in mai multe locuri pe net si FB.Cu parere de rau, doar 3 stele pentru lipsa de comunicare! Gelu, bun gasit. Restaurantul Acasa la Mama nu este tocmai locul in care sa cautati cartea. Cartile se vind in librariile Librarius sau online. Finalizati comanda si va vom livra cartea cu drag. Spunemi te rog cum pot sa fac rost De carte Tatiana, comandati cartea chiar aici online. Varianta in limba franceza ,va fi? nu cred. Am privit cartea si m-a impresionat! Buna ziua! Este posibilitatea de a fi livrati in Franta!? Bineinteles, livram oriunde! Your email address will not be published. Required fields are marked * Comment Name * Email * Website Δ"
1,https://nataalbot.md/2015/04/26/maastricht-orasul-cu-120-de-mii-de-norocosi/,"10 ore de zbor de la Montreal la Istanbul și un super service cu Turkish Airlines . Alte 3 ore îngrozitoare de prizonierat în avion și un service îngrozitor cu același Turkish Airlines și apoi încă 3 ore de zbor de la Istanbul până la Amsterdam. Alte 2 ore de drum de la Amsterdam la Maastricht. Când am ajuns să pun capul pe pernă, pe la 6 dimineața, orașul arăta așa. Când am deschis ochii arăta așa: o dimineață de duminică, ploaisă și leneșă, cu rîul Maas în geam. O curățenie idilică. Maastricht ar fi unul dintre cele mai vechi orașe din Olanda. Binecuvântat cu arhitectura păstrată de pe vremuri, locul cucerește print frumusețe și o stare de aerisire de invidiat. Mașini puține, 120 mii de locuitori. Pe lângă tot ce e vechi și bine păstrat în Maastricht, întâlnești abordări proaspete, cum ar fi această poartă spre biblioteca universitară, creată în 2009 de artistul ceh Borek Sipek. Construcția este din metal forjat, iar bulbii de sticlă multicoloră seamănă cu muguri de flori. O instalație impresionantă. Peretele unei clădiri vechi, dărâmat de timp și indundație, a fost salvat așa cum numai olandezii știu să o facă. Iar bicicletele, daca ar lipsi din peisaj, parcă nu m-aș mai simți în Olanda. Olanda fiind patria mondială a florilor, nu are cum să nu se mândrească cu ele în fel și chip. La balcone, la geamuri, la colț de stradă, în magazine, oriunde este loc de o floare, vei vedea neapărat o grămadă înflorită. În contextul clasicismului arhitectural, aceste mici pete de culoare , sub forma unor instalații suprinzătoare, întâlnite la colț de stradă, nu-ți permit să uiți că te afli și în țara în care se nasc și cei mai talentați și non conformiști designeri și arhitecți. Toate magazinele, obligatoriu, au o vitrină cu suvenire olandeze. Iar în timpul unei plimbări pe străzile din Maastricht nu ai cum să te plictisești. La tot pasul vezi o poveste. Fie o vitrină a unui magazin de încălțăminte artizanală, care este, totodată, și atelierul meșterului . Fie o vitrină al cărui decor te face să vrei să-i fotografiezi. Poate pentru mulți nu e mare lucru. Pentru mine însă prima masă în Olanda trebuie să fie neapărat heringul, ascuns într-o chiflă, cu ceapă tocată și catraveți murați. Trebuia să vedeți fața mea înainte să zăresc buticul cu pește, ca să înțelegeți diferența de lumină în fizionomie. Faceți cunoștință. Ea este Dorina Baltag, gazda mea primitoare din Maastricht. Mâine sper să vă pot povesti mai multe despre Dorina, iubitul său Alex și localul pe care îl vor deschide în curând în Maastricht. După hering, cumpărăm neapărat și o porție de cașcaval Old Amsterdammer pentru acasă. La un târg local de artizanat gustăm cel mai bun brownie și ne minunăm de frumusețea pâinii făcute fără drojdie. Înainte să mergem spre casă, ne parfumăm cu ceai de mintă proaspătă – altă invenție locală, pe care am gustat-o acum câțiva ani în Olanda și am adoptat-o și în obiceurile mele casnice. Prima zi de Maastricht – bucuria de a reveni în țara mea preferată, amestecată cu plăcerea descoperirii unui nou oraș, plin de personalitate. Mâine este cea mai mare sărbătoare națională a olandezilor. Până acum 2 ani era Ziua Reginei, acum e a Regelui. Mâine toată lumea poartă oranj, vinde tot felul de lucrușoare drăguțe în stradă și se distrează până-n zori. Am văzut cum sărbătorește Amsterdam aceeastă zi. Să vedem cum o marchează cei din Maastricht."
2,https://eucitesc.md/2018/02/26/1-martie-inaugurarea-festivalului-international-de-muzica-martisor-2018/,"Joi, 1 martie, cu începere de la ora 18:00, are loc inaugurarea Festivalului Internațional de Muzică „Mărțișor-2018”. Ediția a 52-a a Festivalului, cu genericul „Mărțișorul e iubire”, este dedicată înscrierii, la 6 decembrie 2017, în Lista Reprezentativă a Patrimoniului Cultural Imaterial al Umanității a dosarului multinațional „Practicile culturale asociate zilei de 1 Martie” . se va desfășura în perioada 1-10 martie și va cuprinde 54 de spectacole muzicale organizate de către: Î.S. Organizaţia Concertistică şi de Impresariat „Moldova-Concert”, Filarmonica Naţională „Serghei Lunchevici”, Teatrul Naţional de Operă şi Balet „Maria Bieşu”, Sala cu Orgă, Ansamblul național academic de dansuri populare „Joc”. Dintre acestea, 25 concerte vor fi organizate în diferite raioane ale țării: Anenii-Noi, Bălți, Soroca, Glodeni, Căușeni, Criuleni, Ungheni, Ialoveni, Ștefan-Vodă, Orhei, Nisporeni, Rezina, Strășeni, inclusiv 4 în oraşul Tiraspol. La „Mărțișor” vor evolua artiști și colective artistice renumite din afara țării, precum: „Ottawan” (Germania); „Afric Simone” (Belgia); Ansamblul academic de dansuri „Virskii” (Ucraina), „Ricchi E Poveri” (Italia); Marcos Ayala (Argentina); „Anda Union” (China); Antonia & Alex Velea, Delia (România); „Cамоцветы” (Federația Rusă); Corul de Bărbați „Mdzlevari” (Georgia); Formația „Mirage” (Letonia); artiști din Portugalia, Cehia, SUA. Pe perioada desfășurării Festivalului vor evolua și cele mai renumite colective artistice din țară: Ansamblul național academic de dansuri populare „Joc”, Orchestra simfonică a Filarmonicii naționale „S. Lunchevici”, Orchestrele de muzică populară „Lăutarii”, „Folclor”, „Fluieraș”, „Mugurel”, ansamblul de acordeoniști „Concertino”, „Alex Calancea Band”, etc. Inaugurarea Festivalului Internațional de Muzică „Mărțișor-2018” va avea loc la Palatul Național „Nicolae Sulac”, în cadrul unui concert de gală cu evoluarea artiștilor Valentina Naforniță, Mariana Bulicanu, Tatiana Lisnic, Igor Țurcanu, Andrei Jilihovschi, Alexandra Conunova, Orchestra Simfonică a Filarmonicii Naționale „Serghei Lunchevici”, formația „Brio Sonores”, Marcos Ayala (Argentina). Pagina evenimentului"
2,https://eucitesc.md/2018/02/26/la-editura-polirom-a-aparut-romanul-capatul-drumului-de-liliana-corobca-autoare-din-republica-moldova/,"Liliana Corobca s-a născut la 10 octombrie 1975, în satul Săseni, raionul Călăraşi, Republica Moldova. A debutat cu romanul Negrissimo (Arc, 2003; Premiul „Prometheus” pentru debut al revistei România literară, Premiul pentru debut în proză al Uniunii Scriitorilor din Republica Moldova) şi cu Personajul în romanul românesc interbelic (teză de doctorat, 2003). A publicat romanele Un an în Paradis (Cartea Românească, 2005, tradus în italiană şi germană), Kinderland (Cartea Românească, 2013; Polirom, 2015, tradus în germană şi slovenă, bestsellerul Editurii Cartea Românească la Tîrgul de carte Bookfest 2013, distins cu Premiul Radio România Cultural, secţiunea Proză, şi cu premiul Crystal la Festivalul Internaţional de la Vilenica, Slovenia, în 2014), Imperiul fetelor bătrîne (Cartea Românească, 2016), Caiet de cenzor (Polirom, 2017). A scris şi un monolog în trei acte, Cenzura pentru începători, apărut în Austria în 2014. A publicat volume ştiinţifice despre cenzura comunistă, exilul literar şi bucovinenii deportaţi în Siberia, așa este prezentată autoarea pe site-ul Subiectul romanului este despre familia Anei Blajinschi, o femeie de aproape 90 de ani, decide să o mute pe aceasta la un cămin de bătrîni. O strănepoată primeşte misiunea delicată de a merge la ea ca s-o convingă să accepte această soluţie. Însă vizita ia o turnură neaşteptată cînd octogenara începe să-i povestească fetei despre perioada de coşmar din tinereţe, cînd a fost deportată în stepele Kazahstanului. După o călătorie cumplită, alături de mii de oameni înghesuiţi în vagoanele pentru vite, în timpul căreia a crezut la un moment dat că şi-a găsit dragostea, pentru Ana au urmat zece ani de viaţă grea, pe timp de război şi foamete, însă credinţa în Dumnezeu şi speranţa că va supravieţui i-au dat putere. Străbunica îşi deapănă amintirile dureroase, străpunse pe alocuri de raze de lumină, căci „povestea are putere, povestea alungă necuratul, dar alungă şi moartea”. Bazat şi pe mărturii reale, romanul Lilianei Corobca este o călătorie în întuneric, cu întîmplări cutremurătoare, în care doar în ultimul moment descoperim ce se află la capătul drumului. a publicat și un fragment înainte de apariția cărții în librării. – Fragment – La Gara Mică din Cernăuți ne aștepta trenul cu foarte multă lu­me adunată din satele româ­nești din județul Cernăuți și din ținutul Herței. Județul Cernăuți avea trei orașe, Cernăuți, Cozmeni, Sadagura, o comună suburbană – Horecea – și 61 de comune rurale, compuse din 93 de sate, toate cedate, atunci, în 1940. O parte a bucovinenilor din acest județ au fost învagonați în Sadagura. Toate familiile ridicate din Cotul Ostriței au fost urcate în căruțe și duse la primăria din Mahala. Apoi, încăr­cați în camioane, au fost trans­portați la Sadagura, acolo fiind separați de familii bărbații. După ce au adunat lume peste lume din întreaga Bucovină, la Cernăuți a fost format un eșalon de nu i se mai vedea capătul. La 15 iunie, eram în gară și încă nu ne dăduseră apă. Unii erau de două zile în tren. Plângeau cei mai mici și cereau fie mâncare, fie apă. La gratiile vagoanelor erau numai copii, care cereau mereu apă când vedeau câte un milițian. Atunci au venit niște soldați și au descuiat vagoanele, dând drumul câte unui om cu o căldare, din fiecare vagon, să aducă apă. Am mai stat ceva în Gara Mică din apoi trenul nostru a luat-o spre răsărit. Lumea se uita cu jale la noi și ne făcea semne prietenești cu mâna. La ieșirea din Cernăuți s-a oprit trenul, pentru că se repara calea ferată și trebuia să treacă foarte încet. Atunci am văzut un grup de femei care plângeau, făcându-ne semne și spunându-ne: „Dumnezeu să vă ajute!“. Tot de la ele am aflat că mai trecuse un tren din Cernăuți și că oamenii fuseseră adunați de pe stradă cu camionul și duși la gară, spre deportare… *** Vai nouă, care bogați am fost, trai îndestulat am avut, în case mari și frumoase am trăit, copiii noștri rumeni și voioși fiind, iar acum pribegi, ai nimănui suntem, flămânzi și murdari în trenul vrăj­maș și întunecos! Doamne, nu ne părăsi în clipa asta grea, căci mai mult decât Iov cercați suntem! Pentru că el, deși lipsit de avere, ședea în gunoiul său, iar noi în țări străine duși suntem și nu știm unde ne vom rezema frunțile și unde ne vom hodini trupurile. El avea prieteni de aceeași limbă cu el, care-i purtau de grijă, îl îmbărbătau, pe când nouă copiii și părinții ne mor de foame în vagoane de vite, iar soldații ne arată armele lor și în limbi străine ne grăiesc, nimica nu înțelegem. Iov, deși bolnav și plin de răni, pe scum­pa lui soție o putea vedea, iară ai noștri soți, o, Doamne, despărțiți au fost de soțiile și copiii lor, urcați în vagoane separate și zăvorâți departe de noi fost-au, nicio veste de la ei nu avem, nici să știm de mai viețuiesc ori nu, smulși au fost cu sila din sânul familiei. Și așa, stingheri și singuri, ne lăsăm duși de trenul acesta în călătoria fără sfârșit, ca trestiile bătute de vânt ne clătinăm de viforul necazurilor și al necunoștinței pentru ziua de mâine… Vagoanele aveau o singură ferestruică, dar și aceea era zăbrelită. Am avut noroc că am urcat ultimii și am rămas lângă ușă. De dormit, dormeam pe podele, că era în toiul verii și nu mai puteam de zăpușeală, aveam cam toți câte un țolișor, câte un covoraș. Mâncare ni se dădea cam o dată la două-trei zile, o bucățică de pâine cleioasă și neagră ca pământul, un pește sărat sau cașă, adică un terci din cereale, mai primeam uneori. Când am gustat prima oară mâncarea ceea, am strâmbat cu toții din nas, noi copiii, obiș­nuiți cu pâinea noastră dulce și puhavă, a doua oară, peste alte trei zile, am mâncat, deși nu ne plăcea. Iar a treia oară ni s-a părut bună. Dar până să ajungem să mâncăm iar pâine de la noi din Bucovina, cum spune cântecul, a fost cale lungă și apă multă a curs pe Irtîș, Obi, Lena și Volga: „Foaie verde și-un lipan, poate-om mai trăi un an și, acasă când ne-om duce, ne-a da mama lapte dulce și pâinică rumeoară, nu ca asta de amară“. Când proviziile noastre erau pe sfârșite, pita primită ni se părea mare bunătate, iar gustul pâinii noastre bucovinene îl uitaserăm. Nu era nici un copil foarte mic, de țâță, la noi în vagon. Slavă Domnului! Mare chin pentru pruncul speriat, însetat, flămând, nespălat, sortit pieirii din cauza condițiilor din tren, dar și pentru cei de alături, neputincioși să-l ajute. Mare chin să ai alături o mamă căreia îi moare copilul și ea nu poa­te face nimic. După toate umi­lințele la care bieții oameni erau su­puși, trebuiau să mai asiste și la suferințele altora. Să urmărească cum se sting cei din jur, mai slabi. Când trenul staționa pe linii moar­te și era liniște în jur, că ne lăsau pe câmpuri, departe de așezări omenești, auzeam plânsetul copiilor din vagoanele vecine. Acel plânset ne chinuia și ne îngrozea pe noi, cei de alături, și nu vreau să-mi închipui cum era să fii acolo, în vagon cu ei. Apoi plânsul era tot mai stins, tot mai ușor, până nu l-am mai auzit deloc. *** În librăriile din Republica Moldova deocamdată poate fi găsit doar romanul Kinderland."
2,https://eucitesc.md/2018/02/26/pe-26-februarie-se-implinesc-180-de-ani-de-la-nasterea-lui-bogdan-petriceicu-hasdeu/,"Luni, 26 februarie, se împlinesc 180 de ani de la naşterea lui Bogdan Petriceicu Haşdeu, poet, prozator, dramaturg, ziarist, eseist, jurist, istoric, folclorist, filolog, lingvist, filosof şi arhitect, „un geniu de o înspăimântătoare vastitate”, cum îl numea Mircea Eliade. Haşdeu face parte din galeria spiritelor enciclopedice ilustre ale neamului românesc, alături de Dimitrie Cantemir, Ion Heliade Rădulescu, Nicolae Iorga sau George Călinescu, fiind una dintre cele mai mari personalități ale culturii române din toate timpurile, transmite . Viaţa lui Haşdeu avea însă să poarte şi amprenta unei imense tragedii, unica lui fiică, Iulia Haşdeu – un copil genial şi precoce, care la vârsta de doi ani învăţa limba franceză, la cinci ani scria nuvele, la 11 ani compunea piese de teatru, iar la 16 ani devenea prima româncă înscrisă la prestigioasa Universitate Sorbona, depăşind legile firii, un caracter de o profunzime uimitoare, avea să moară la doar 18 ani, în urma unei pneumonii. La Biblioteca Municipală din astăzi începând cu ora 14.00 are loc conferința științifică dedicată celor 180 ani de la naștere scriitorului. Potrivit Lidiei Kulikovski, specialist inovare biblioteci “La 26 februarie se împlinesc 180 de ani de la nașterea lui B.P. Hasdeu iar în iunie se vor împlini 30 de ani de când Biblioteca Municipală din Chișinău poartă cu onoare acest nume. Tot atâțea ani Biblioteca Municipală a valorificat, actualizat, promovat opera și viața marelui Hasdeu. Mărturie stau numeroasele studii și cercetări bibliografice publicate, numeroasele Conferințe Hașdeu, articolele din rubrica „Patronul nostru spiritual” a revistei noastre „BiblioPolis”. Cu onoare și mândrie spun că la acest proces am contribuit substanțial – am constituit o colecție de carte rară Hasdeu, am susținut editarea celor 16 volume Hasdeu la editura „Știința”, am organizat 1, 2 conferințe anuale, am cercetat prezența în biblioteci, editarea și cercetarea operei hasdeuene în RM” Pentru o documentare mai amplă vă invităm să lecturați articolul portret"
2,https://eucitesc.md/2018/02/26/s-a-lansat-volumul-%d0%b8%d1%81%d1%82%d0%be%d1%80%d0%b8%d1%8f-%d0%b6%d0%b8%d0%b7%d0%bd%d0%b8-%d0%bc%d0%b0%d1%80%d0%b8%d0%b8-%d0%ba%d0%b0%d0%bd%d1%82%d0%b5%d0%bc%d0%b8%d1%80-%d0%b2-%d0%bf/,"La Muzeul Naţional de Istorie a Moldovei s-a lansat volumul: „История жизни Марии Кантемир в письмах и документах” („Istoria vieţii Mariei Cantemir în scrisori şi documente”) scris de Lilia Zabolotnaia. Volumul este dedicat vieții și activității renumitului personaj feminin – Maria Cantemir (1700-1757), fiica mai mare a lui Dimitrie Cantemir şi a Cassandrei Cantacuzino. Studiul este realizat pe baza cercetărilor efectuate în arhivele din Sankt-Petersburg şi Moscova, care s-au soldat cu descoperirea unor documente inedite ce ţin de viaţa privată a Mariei Cantemir şi a relaţiilor dintre membrii familiei Cantemir, confom comunicatului Volumul este structurat în mai multe compartimente. Primul capitol cuprinde 26 de documente cu caracter juridic, financiar-imobiliar şi patrimonial-familial. Al doilea capitol cuprinde 38 de scrisori ale Mariei Cantemir către fratele ei mai mic, Antioh Cantemir, care până în prezent au fost publicate doar parţial. În rezultatul investigaţiilor ştiinţifice autorul a constatat că imaginea Mariei Cantemir, în mare măsură, era mitizată de scriitori şi istorici. Era o femeie cu un caracter puternic, energică și curajoasă, decisivă şi hotârătă, profund credincioasă și cu înalte calități morale. Documentele inedite şi scrisorile Mariei Cantemir, publicate în volumul de faţă, denotă erudiţia şi inteligenţa ei deosebită, ne oferă detalii despre caracterul ei, modul de viaţă, comportamentul și concepțiile sale despre lume. În cadrul evenimentului au participat peste 70 de persoane din diferite instituții: Ministerul Educației, Culturii și Cercetării, Universitatea de Stat din Moldova, Universitatea Pedagogică de Stat Pedagogică de Stata „Ion Creangă”, Institutul Patrimoniului Cultural, Institutul de Istorie, Muzeul Național de Istorie a Moldovei, reprezentaţi ai ambasadelor din Rusia, și Ucraina, jurişti, scriitori, studenţi, jurnaliști. Manifestarea este organizată cu sprijinul şi Сomunității Femeilor Ucrainene din Moldova. Lilia Zabolotnaia este absolventă a Facultății de Istorie de la Universitatea de Stat din Chișinău. Din anul 1990 este colaborator al Academiei de Științe a Moldovei."
2,https://eucitesc.md/2018/02/27/scriitoare-din-republica-moldova-participa-la-festivalul-international-orasul-si-literatura-de-la-bucuresti/,"Mihaela Perciun și Tatiana Țibuleac vor participa în perioada 8-10 martie la Festivalul Internațional Orașul și Literatura de la București, potrivit site-ului oficial Potrivit organizatorilor, Festivalul își propune la a treia ediție să aducă laolaltă prozatori din România și alte țări europene pentru o serie de lecturi publice și dezbateri. Festivalul este o contribuție la revigorarea prozei românești în spațiul public prin interacțiunea cu cititorii. “Vrem să arătăm că există în literatura română un puternic filon citadin care ar trebui cunoscut și dezbătut”, susțin organizatorii. Mihaela Perciun este o autoare din Republica Moldova, care a publicat mai multe cărți până acum. Cea mai nouă, Cenușă rece , a apărut la Editura Polirom. Mihaela Perciun actualmente este director administrativ la Radio Europa Liberă. Tatiana Țîbuleac este din Republica Moldova și locuiește la Paris. Tatiana Țîbuleac a fost ziaristă (de presă scrisă și de televiziune) la Chișinău, scrie în limba română, iar primul ei roman – “Vara în care mama a avut ochii verzi” – a fost foarte bine primit în România. Roman tradus și în franceză. La eveniment mai prezintă scriitoarele; Gabriela Adameșteanu, Ana Maria Sandu, Cristina Andrei, Mara Wagner, Simona Sora, Mihaela Perciun, Lavinia Balulescu, Veronica D. Niculescu, Banciu Carmen-Francesca. Pentru detalii urmăriți"
2,https://eucitesc.md/2018/02/27/evenimentele-desfasurate-in-cadrul-festivalului-zilele-creanga/,"Cea de-a VIII-a ediţie a Festivalului „Zilele Creangă”, care se va desfăşura până la 4 martie la Chişinău, Iaşi, Târgu-Neamţ și Pipirig, a început la Liceul de creativitate și inventică „Prometeu” din capitala R. Moldova, unde a avut loc spectacolul „În așteptarea poveștilor”, prezentat de elevii instituţiei, La Institutul de Filologie al Academiei de Științe a Moldovei s-a desfăşurat conferința științifică „Opera lui Ion Creangă în contemporaneitate”, cu participarea cercetătorilor din R. Moldova și România, iar la Liceul Teoretic „Ion Creangă” a avut loc Gala laureaților Festivalului şcolar „Ion Creangă cu neamuri”. Programul a continuat la Biblioteca Naţională pentru Copii „Ion Creangă” (strada Şciusev, 65) cu concursul povestitorilor „Hai mai bine despre copilărie să vorbim”, ediția a II-a, la care au participat elevi din clasele a III-IX-a. Programul este organizat de Ministerul Educației, Culturii și Cercetării al Republicii Moldova, Biblioteca Naţională pentru Copii „Ion Creangă”, Institutul de Filologie al Academiei de Științe a Moldovei, liceele „Ion Creangă” și „Prometeu”, primăriile Iași, Târgu-Neamț și Pipirig, Consiliul Județean Neamț, Muzeul Literaturii Române din Iaşi şi alte instituţii. Ion Creangă s-a născut la 1 martie 1837, în Humuleşti, România. Recunoscut datorită măiestriei basmelor, poveștilor și povestirilor sale, Ion Creangă este considerat a fi unul dintre clasicii literaturii române, mai ales datorită operei sale autobiografice „Amintiri din copilărie”. S-a stins din viaţă pe data de 31 decembrie 1889. Ion Creangă a fost înmormântat la 2 ianuarie 1890 la cimitirul „Eternitatea” din Iași."
2,https://eucitesc.md/2018/02/27/inaugurarea-expozitiei-cu-genericul-martisorul-patrimoniul-milenar-de-valoare-mondiala/,"Cea de-a XV-a ediţie a expoziţiei cu genericul „Mărţişorul – patrimoniul milenar de valoare mondială” a fost deschisă astăzi la Muzeul Naţional de Etnografie şi Istorie Naturală, În debutul manifestării, directorul general al instituţiei, Petru Vicol, a menţionat că evenimentul este organizat în contextul includerii practicilor culturale asociate zilei de 1 martie în a patrimoniului cultural imaterial al umanității, fiind un proiect al Republicii Moldova, României, Bulgariei și Macedoniei. „Mă bucur că în fruntea echipei care a pregătit dosarul pentru UNESCO s-a aflat secretarul ştiinţific al muzeului, doamna Varvara Buzilă. Efortul ei şi al întregii echipe a fost răsplătit. Recent, la muzeu a fost organizat şi un atelier de confecţionare a mărţişoarelor, la care au participat mulţi copii, astfel încât acest meşteşug să fie transmis tinerei generaţii”, a subliniat Petru Vicol. Solicitată de MOLDPRES, Varvara Buzilă a afirmat că muzeul îşi doreşte să aibă câte un mărţişor pentru fiecare cetăţean al Republicii Moldova. „Tocmai de aceea, am inaugurat un pom, pentru ca fiecare cetăţean, după ce va purta mărţişorul, să-l aducă aici. Sper că până la anul viitor vom aduna numărul necesar de mărţişoare”, a precizat Varvara Buzilă. Expoziţia de mărţişoare va fi deschisă până la 31 martie."
2,https://eucitesc.md/2018/08/10/noutate-editoriala-vulpea-argintie-roman-confesiune-antonina-sarbu-editura-arc/,"„Vulpea argintie” este romanul unei mari iubiri, a unei pasiuni care arde, fulgerător, ca o torță, lăsând în urma-i multă suferință, dar și fericirea de a fi trăit un sentiment înălțător, care dă sens și culoare existenței. Sonia, personajul central al narațiunii, iscusită țesătoare de covoare, născută în interbelic, școlită și educată la Cernăuți, cu un destin tulburător de dramatic, are norocul să-l întâlnească pe Efim – fotograful, bărbatul vieții ei, care, în scurta, dar intensa perioadă a iubirii lor, a făcut-o să cunoască împlinirea, ceea ce i-a dat forță și curaj să treacă prin toate urgiile vieții. Anii grei de închisoare, moartea năprasnică a primului copil, pierderea unei mâini în urma unei răbufniri de gelozie a celui de-al doilea soț… – niciuna din aceste cumplite încercări prin care trece femeia nu pare a fi mai puternică decât dragostea ei față de Efim, mai exact, decât amintirea unei iubiri care a făcut-o fericită. Romanul e un amestec de stări, situații, peisaje, dar și de regimuri politice, tăvălugul „comunismului înfloritor” distrugând destine umane și bune practici, dar marea pasiune dintre Sonia și Efim trece ca un fir roșu prin tot textul, făcându-l pe cititor să-și îndrepte privirea asupra ființei sale interioare. „Pentru că fiecare dintre noi, afirmă autoarea Antonina Sârbu, mai devreme sau mai târziu, caută să o întâlnească pe Sonia…” Cartea poate fi găsită în rețelele de librării LIBRARIUS şi PRO-NOI sau"
2,https://eucitesc.md/2018/03/02/asculta-online-romanul-tema-pentru-acasa-in-lectura-autorului-nicolae-dabija/,"Nicolae Dabija s-a născut la 15 iulie 1948 în satul Codreni, raionul Cimișlia, Republica Moldova. Autor a peste 80 de volume de poezie, proza, eseuri. Laureat a numeroase premii, naționale și internaționale. Romanul Tema pentru acasă (2009) a ajuns la cea de a opta ediție, cu peste 60 000 de exemplare vândute și cu peste 500 mii de împrumuturi în biblioteci. Roman tradus în șapte limbi, potrivit datelor de pe „Tema pentru acasă” prezintă povestea lui Mihai Ulmu. Un tânăr profesor în Poiana, pe care-l îndrăgesc toate elevele, dar el n-are ochi pentru niciuna. După ce Mihai e acuzat că duce prin noroi numele lui Stalin, devenind un așa-zis dușman al poporului, acesta este arestat și condamnat la 25 de ani de închisoare. Toate elevele lui Mihai din ultimul an îl iubeau pe acesta, dar doar una dintre ele era dispusă să moară pentru el, tânăra Maria Răzeșu, care împrumutase de la profesor o carte de poezii. Când află că profesorul ei de literatură e în închisoare, Maria pune la cale un plan pentru a-l ajuta să evadeze, având ca pretext înapoierea volumul de poezii. Astfel, după un plan iscusit, Mihai reușește să evadeze, realizând, într-un final, cât de mult o iubește pe fosta lui elevă. Dar fiindcă nimic nu-i doar lapte și miere, fericirea lor n-a durat decât o săptămână, după care sunt amândoi prinși și arestați. Cum va rezista povestea de amor dintre Mihai și Maria, în spatele gratiilor mari de fier?… Cartea poate fi cumpărată pe Sau o puteți asculta aici în 52 de episoade. sursa poza"
2,https://eucitesc.md/2018/02/23/marea-unire-mari-citate/,"Mai jos vă oferim o listă cu citate despre Marea Unire 1918 publicate de redacția Iuliu Maniu (din discursul de la Marea Adunare de la Alba Iulia din 1 Decembrie 1918) 1. „Istoria ne-a învăţat că nu trebuie să aşteptăm nimic de la împăraţii străini şi de la fiii altor neamuri, ci de la propriile noastre puteri. Adevărul ce ne călăuzeşte acum e că singura noastră forţă care ne poate ţinea în viitor, e aceea provenită din unirea tuturor românilor, îndeosebi noi, românii din Ardeal şi Ungaria suntem în drept să cerem această unire fiindcă aci la noi este leagănul românismului… Cine poate să conteste fiinţei noastre naţionale dreptul de a-si croi singură soarta, de a se conduce ea însăşi şi de a-şi constitui un singur trup când sufletul îi este unul singur şi întreg?” Iuliu Hossu (citind un fragment din Rezoluţia Adunării Naţionale de la Alba Iulia, 1 Decembrie 1918) 2. „Adunarea Naţională a tuturor Românilor din Transilvania, Banat şi Ţara Ungurească, adunaţi prin reprezentanţii lor îndreptăţiţi la Alba Iulia în ziua de 18 Noiembrie/1 Decembrie 1918, decretează unirea acelor români şi a tuturor teritoriilor locuite de dânşii cu România. Adunarea Naţională proclamă îndeosebi dreptul inalienabil al naţiunii române la întreg Banatul cuprins între râurile Mureş, Tisa şi Dunăre.” Vasile Goldiş 3. „Naţiunile trebuiesc liberate. Între aceste naţiuni se află şi naţiunea română din Ungaria, Banat şi Transilvania. Dreptul naţiunii române de a fi liberă îl recunoaşte lumea întreagă, îl recunosc acum şi duşmanii noştri de veacuri… Libertatea acestei naţiuni înseamnă unirea cu Ţara-Românească… (…) După drept şi dreptate Românii din Ungaria şi Transilvania dimpreună cu toate teritoriile locuite de dânşii trebuie să fie uniţi cu Regatul Român. (…)Unirea tuturor românilor întrun singur stat este cea mai firească pretenţie de civilizaţie.” Regele Ferdinand I 4. „Cu adâncă emoţie şi inima plină de bucurie am primit ştirea despre importantul act ce s-a săvârşit la Chişinău. Sentimentul naţional ce se deşteaptă atât de puternic în timpurile din urmă în inimile moldovenilor de dincolo de Prut a primit, prin votul înălţător al Sfatului Ţării, o solemnă afirmare. Un vis frumos s-a înfăptuit. Din suflet mulţumesc bunului Dumnezeu că Mi-a dat în zile de restrişte, ca o dulce mângâiere, să văd după o sută de ani pe fraţii basarabeni revenind iarăşi la Patria mumă. Aduc prinosul Meu de călduroase mulţumiri Domniilor Voastre şi Sfatului Ţării ale cărui patriotice sforţări au fost încoronate de succes.” Nicolae Iorga (discurs în Parlamentul Român în 1917) 5. „Este astăzi în România o singură chestiune, toate celelalte sunt numai ajutătoare pentru dânsa: chestiunea liberării teritoriului naţional, chestiunea revanşei noastre biruitoare […]. Singura chestiune care trebuie imediat rezolvată, prin braţele unite ale noastre şi ale fraţilor de peste hotare, e a dreptului românimii de a se impune ca stăpâni în orice colţ al pământului pe care l-a locuit”. Nicolae Titulescu (1915, discurs despre „Inima României”) 6. „România nu-şi poate prelungi neutralitatea peste limitele trebuinţelor sale şi mai ales peste limitele demnităţii sale… Ardealul nu e numai inima României politice, priviţi harta: Ardealul e inima României Geografice!… Nu, nu va pieri românismul pe urma acestui război: vor pieri numai aceia care nu s-au arătat vrednici de dânsul! România nu poate fi întreagă fără Ardeal… Ardealul e leagănul care i-a ocrotit copilăria, e şcoala care i-a făurit neamul, e farmecul care i-a susţinut viaţa…” Continuare"
2,https://eucitesc.md/2018/02/06/nicolae-dabija-a-fost-ales-membru-al-academiei-europene-de-stiinte-arte-si-litere/,"Academia Europeană de Științe, Arte și Litere (L’Académie Européenne des Sciences, des Arts et des Lettres – ALESAL) cu sediul la Paris, Franța, și-a cooptat, la adunarea anuală din 26 ianuarie 2018, cinci membri noi. Unul dintre aceştia este academicianul Nicolae Dabija, informează Președintele Academiei Europene, academicianul Pr. Jeane-Patrick Connerade, și Secretarul General, academician Dr. Nicole Lemaire d’ Agaggio, au menționat în discursurile lor că noii membri aleși sunt personalități proeminente ale culturii, Academia Europeană considerând o onoare să-i aibă în rândurile ei. În probațiunea de recomandare făcută scriitorului din Republica Moldova, academicianul Dmytro Tchistiak, secretar al AESAL, a menționat că Nicolae Dabija a fost ales membru al AESAL pentru rezonanța operei sale: romanul „Devoir à rendre” („Tema pentru acasă”), apărut în două ediții la editura „Société des Ecrivains” din Paris, s-a bucurat de succes, ca și volumul de poezie „Le troisième œil” („Ochiul al treilea”), care-l relevă drept unul dintre poeții importanți de azi. În cadrul aceleiași manifestări, lui Nicolae Dabija i s-a acordat și titlul de Laureat al Concursului de Poezie „L’Amour de la Liberté”, ediția 1, desfășurat de către Academia Europeană de Științe, Arte și Litere din Paris în 2017. Noi membri ai Academiei Europene au mai devenit: Ataol Behramoglu (Turcia), Laura Garavaglia (Italia), Jeton Kelmendi (Albania) și Ion Deaconescu (România). Nicolae Dabija s-a născut la 15 iulie 1948 în satul Codreni, raionul Cimișlia. Este autor a peste 80 de volume de poezie, proză și eseuri. În 1975 a debutat cu volumul de versuri „Ochiul al treilea”, urmat de cărţile „Apă neîncepută”, „Zugravul anonim”, „Aripă sub cămaşă”, „Mierla domesticită”, „Dreptul la eroare”, „Fotograful de fulgere”, „Maraton printre gloanţe”, „Psalmi de dragoste” ş.a. Romanul său „Tema pentru acasă” (2009) a ajuns la cea de-a opta ediție, cu peste 60000 de exemplare vândute, fiind tradus în mai multe limbi. Din 1986, Nicolae Dabija este redactor-şef al săptămânalului „Literatura şi Arta” al Uniunii Scriitorilor. De asemenea, el este preşedinte al Asociaţiei Oamenilor de Ştiinţă, Cultură şi Artă, membru al Academiei de Ştiinţe a Republicii Moldova şi membru de onoare al Academiei Române, laureat al Premiului Naţional. Sursa foto: Moldpress"
2,https://eucitesc.md/2018/02/06/compozitorul-constantin-rusnac-profesor-universitar-secretar-general-al-comisiei-nationale-a-republicii-moldova-pentru-unesco-a-implinit-astazi-70-de-ani/,"Compozitorul Constantin Rusnac, profesor universitar, laureat al Premiului de Stat, Maestru în Artă, secretar general al Comisiei Naţionale a Republicii Moldova pentru UNESCO, preşedinte al Consiliului Naţional Delfic, a împlinit astăzi 70 de ani, informează Constantin Rusnac s-a născut în 1948 în satul Trebisăuţi, raionul Briceni. În 1965 a absolvit Şcoala de muzică de 11 ani (actualmente – Liceul de muzică „C. Porumbescu”) şi în 1970 – Institutul de Arte „G. Musicescu” (teoria muzicii, muzicologie şi contrabas) din Chişinău. A fost profesor de solfegiu, armonie şi teoria muzicii la aceleaşi instituţii, redactor, redactor-şef al Colegiului de repertoriu pentru colectivele artistice din republică, prim-viceministru al Culturii (1975-1984), rector al Conservatorului Moldovenesc de Stat „G. Musicescu” (1984-1999). Din 1993 este secretar general al Comisiei Naţionale a Republicii Moldova pentru UNESCO şi din 2000 – preşedinte al Consiliului Naţional Delfic. În 1976 a fost distins cu Premiul de Stat pentru lucrarea „Sărbătoreasca”, în 1984 – cu titlul „Maestru în Artă” şi în 1998 – cu ordinul „Gloria Muncii”. În 2008 a editat CD-ul „Folclor instrumental românesc de pretutindeni”, care include notele a 3600 de melodii, în 2012 – cartea „Acrostihuri. Portrete în timp” şi în 2013 – volumul „101 poeme” în colecţia „Ideal”, Editura Biodova. În 1997 i s-a conferit titlul Doctor Honoris Causa al Academiei de Muzică „G. Dima” din Cluj-Napoca, România şi în 2015 – titlul Doctor Honoris Causa al Academiei de Ştiinţe a Moldovei. Tot în 2015, a fost distins cu medalia de aur la Expoziţia Europeană a Creativităţii şi Inovării EUROINVENT din Iaşi, România, pentru volumul „Acrostihuri. Portrete în timp”. Este Cetăţean de Onoare al municipiului Cluj-Napoca (1997) şi al satului George Enescu (Liveni), judeţul Botoşani, România (2015). Constantin Rusnac a alcătuit două volume de „Folclor din Moldova” şi a cules mai mult de 2000 de creații muzicale folclorice. A compus „Suita” pentru nai, țambal, vioară și orchestră de cameră, „Lacrima” – meditație pentru voce, clavecin și orchestră, „Moldova” – tablou muzical ș. a., a publicat culegerea de folclor instrumental „Ca la noi în sat”. De asemenea, el a scris muzică pentru spectacole şi film, romanţe, cântece pentru copii şi de muzică uşoară, piese pentru diferite instrumente, „Steaua limbii noastre” – imn pe versuri de Grigore Vieru, precum şi „Imnul Jocurilor Delfice”, cântat în limbile română, armeană, engleză şi rusă cu corul mixt şi orchestra simfonică. Compozitorul este membru titular al Academiei Internaţionale de Ştiinţe despre Natură şi Societate, filiala din Armenia (2012) şi membru de onoare al Academiei Internaţionale de Ştiinţe Ararat, Franţa (2012)."
2,https://eucitesc.md/2018/02/13/poetul-petru-carare-a-implinit-83-de-ani/,"Poetul şi prozatorul umorist, traducătorul şi dramaturgul Petru Cărare, deţinător al ”Ordinului Republicii”, laureat al Premiului Naţional, Maestru al Literaturii, a împlinit astăzi 83 de ani, . S-a născut în 1935 în satul Zaim, judeţul Tighina, astăzi raionul Căuşeni. Petru Cărare a absolvit Facultatea de Jurnalistică a Şcolii Centrale Comsomoliste (1956) şi Cursurile Superioare de Literatură ale Institutului „M. Gorki” din Moscova (1969). A activat în calitate de redactor şi publicist la periodicele „Colhoznicul Moldovei”, „Tinerimea Moldovei”, „Cultura Moldovei”, „Chipăruş”, „Moldova Socialistă” şi altele. A fost redactor la Editura „Şcoala Sovietică”, secretar literar la Teatrul „Luceafărul”, director al Biroului de propagare a literaturii de pe lângă Uniunea Scriitorilor din Moldova. Primele poezii lirice ale lui Petru Cărare „O călătorie prin rai”, „Seară de vară”, „O, leliţă” ş.a., cu pronunţate accente umoristice, au apărut în ziarul „Tinerimea Moldovei” (1954-1955). A debutat editorial cu volumul de poezii umoristice „Soare cu dinţi” (1962), urmat de „Trandafir sălbatic” (1965). Pentru că era un parodist zeflemitor, care critica regimul, Petru Cărare este trimis „în surghiun” la Teleneşti; i-a fost suspendat spectacolul „Umbra Domnului” şi arestată cartea „Săgeţi” (1972). A editat cărţile „Zodia musafirului”, „Oglinzi”, „Parodii şi epigrame”, „Cadenţe”, „Săgeţi, carul cu proşti şi alte poeme”, „Fulgere basarabene”, „Pălăria gândurilor mele”, “Peniţa şi bărdiţa”, “Între patru ochi”, “Leul n-are frigider”, „Punctul de reper”, „Moldovenii în cer”, „Scrieri alese”, precum şi culegerile de versuri pentru copii „Poiana veselă”, „Ploaie cu soare”, „Vânătorul”, „Ce culoare are vântul?” ş.a. Piesele sale „Străinul”, „Drum deschis”, „Portretul” şi „Logodna cu bucluc” au fost montate la teatrele „Vasile Alecsandri” din Bălţi şi „Licurici” din Chişinău. A tradus din Esop, Ivan Krîlov, Samuil Marşak, Rasul Gamzatov, Sebastian Brant, Gianni Rodari, Francois Villon şi alţi scriitori. Petru Cărare a fost distins cu medalia „Mihai Eminescu”, „Ordinul Republicii” şi cu titlul onorific „Maestru al Literaturii”. În 2000 a devenit laureat al Premiului Naţional pentru Literatură."
2,https://eucitesc.md/2018/02/14/omagiu-regretatului-poet-grigore-vieru/,"Zeci de oameni s-au adunat astăzi la bustul lui Grigore Vieru de pe Aleea Clasicilor Literaturii Române din Chişinău, pentru a-i aduce un omagiu regretatului poet, în ziua în care el ar fi împlinit 83 de ani, informează Printre aceştia au fost scriitori, compozitori, ziarişti, oameni de cultură, profesori, elevi şi copii. Solicitată de MOLDPRES, Raisa Vieru, soţia regretatului poet, a menţionat că Grigore Vieru nu este uitat. „Adeseori, sunt invitată la diverse manifestări dedicate poetului în gimnazii, licee şi grădiniţe. Cel mai mult mă bucură faptul că mulţi dintre cititorii săi spun că el ne lipseşte mult şi că astăzi avem nevoie de Grigore Vieru”, a subliniat Raisa Vieru. La rândul său, Călin Vieru, feciorul, a afirmat că Grigore Vieru nu se prea uita în calendar şi de fiecare dată membrii familiei îi aminteau de ziua sa de naştere. „Aproape de fiecare dată, îi amintea mama de această zi. Grigore Vieru se bucura de respect şi de popularitate, astfel încât ziua sa de naştere era în fiecare zi. După trecerea sa în eternitate au fost dezvelite mai multe busturi în R. Moldova şi România. Cele mai multe le are dincolo de Prut. Duminică, 18 februarie, împreună cu fratele meu Teodor, voi participa la dezvelirea bustului poetului la Târgu Jiu. Acesta va fi al doisprezecelea bust al său inaugurat în România”, a precizat Călin Vieru. Poetul Grigore Vieru s-a născut la 14 februarie 1935 în satul Pererâta, judeţul Hotin, în prezent raionul Briceni. El este autorul volumelor de versuri ”Alarma”, ”Muzicuţe”, ”Mama”, ”Numele tău”, ”Aproape”, ”Un verde ne vede”, ”Taina care mă apără”, ”Rădăcina de foc” ș.a. Grigore Vieru este şi autorul ”Abecedarului”. Opera sa a fost tradusă în engleză, rusă, germană, italiană, bulgară şi în alte limbi. În 1988 i-a fost acordată cea mai prestigioasă distincţie internaţională în domeniul literaturii pentru copii – Diploma de Onoare ”H. Ch. Andersen”. În 1996 a fost decorat cu ”Ordinul Republicii”. În 1990 a fost ales Membru de Onoare al Academiei Române, iar în 1993 – membru corespondent al acesteia. S-a stins din viaţă la 18 ianuarie 2009 în urma unui accident rutier. Grigore Vieru a fost decorat post-mortem cu Ordinul Naţional „Steaua României” în grad de Mare Cruce. În prezent, mai multe şcoli din R. Moldova, un bulevard din capitală şi o stradă la Iaşi, România, îi poartă numele. Sursa foto:"
2,https://eucitesc.md/2018/02/16/intamplari-cu-grigore-vieru/,"În numărul 6 al săptămânalului Literatura și Arta din 08 februarie Nicolae Dabija trece în revistă mai multe întâmplări cu Grigore Vieru. Am selectat câteva din ele, iar tot editorialul îl găsiți . 1. Pe umerii lui Vieru În 1973, când vizitează pentru prima dată România, Grigore Vieru (care venise la Bucureşti cu o delegaţie sovietică) îl vizitează în taină pe Nichita Stănescu. La o oră de după miezul nopţii, ies împreună din apartamentul poetului român, acesta lăsând uşa vraişte – „N-am nici cheie, dar nici lacăt la uşă!” –, ca să-l conducă pe prietenul său basarabean până la hotel. Merg bine-dispuşi pe străzile pustii luminate de o lună plină. La un moment dat, Nichita se opreşte lângă un zid înalt din piatră. „Uite, Grigore, îi spune, dincolo de zidul acesta este o casă, în care Eminescu a scris Luceafărul. Hai să te ridic, ca s-o poţi vedea”. Autorul „Necuvintelor” ia în braţe şi ridică atent pe umerii săi făptura firavă a lui Vieru. Dar dincolo de zid nu era nimic. – O vezi, Grigore? Îl întreabă poetul. – O văd, Nichita. De fapt, Stănescu a vrut să-i arate locul unde fusese casa în care trăise şi scrisese Eminescu, dar care fusese demolată încă la începutul anilor ’50. Vieru comenta astfel acea întâmplare de neuitat: – Eu mi-am văzut Ţara stând pe umerii lui Eminescu şi Creangă, Blaga şi Arghezi, Labiş şi Stănescu. Acum şi generaţiile tinere care îi deschid cărţile este ca şi cum ar sta aburcate pe umerii lui Vieru, ca să-şi poată vedea Ţara în adevărata ei dimensiune şi frumuseţe. 2. „Mai bine să te prefaci că nu-l ştii…” Spiridon Vangheli merge pe străzile Pererâtei. Îl salută un sătean, cu care distinsul scriitor pentru copii vrea să lege un capăt de vorbă: – Grigore Vieru e de la dumneavoastră din sat… Consângeanul lui Vieru se uită suspect în jur şi nu-l mai lasă pe Vangheli să-şi continue fraza: – Da, dar eu nu am nimic cu asta. 3. La Codreni Când Vieru a fost pentru prima dată la Codreni, satul meu de baştină, a spus, între altele: – Parcă-i un sat din Carpaţi… L-au încântat dealurile împădurite, văile largi şi multele locuri cu izvoare. – Dacă nu m-aş fi născut la Pererâta, aş fi vrut să mă nasc aici…, m-a încredinţat dânsul. 4. Întâlniri cu ghinion Academicianul Mihai Cimpoi povesteşte că pe când Domnia Sa era preşedinte al Uniunii Scriitorilor, a primit o invitaţie pentru Grigore Vieru la o întâlnire cu elevii dintr-un sat. Vieru era plecat pentru un timp mai îndelungat din republică şi-atunci preşedintele hotărâse să trimită în localitatea respectivă, în locul autorului „Albinuţei”, un grup de scriitori. Când au ajuns la şcoală, aceştia s-au prezentat directorului instituţiei: – Suntem mai mulţi scriitori de la Chişinău şi am venit la manifestarea Dumneavoastră. – Dar Grigore Vieru este cu voi? s-a interesat directorul. – Nu, îi răspunde unul dintre cei sosiţi. – Atunci aţi venit degeaba. Aşa cum pe Nicolae Sulac, care, atunci când se îmbolnăvea, nu-l putea înlocui nimeni ca să cânte în locul lui pe scena Palatului Naţional, la fel nici Grigore Vieru, credeau elevii şi profesorii, nu poate fi substituit de vreun careva alt coleg la întâlnirile la care era aşteptat. Sursa foto: Mihai Potârniche"
2,https://eucitesc.md/2018/02/16/recenzie-un-barbat-pe-nume-ove/,"Autor: Fredrik Backman Traducere : Andreea Caleman Anul apariției: 2017 Editura: Art ISBN : 9866067104745 Număr pagini: 440 Duioasă și încântătoare, iată cum aș descrie pe scurt experiența primei întâlniri cu literatura suedeză, prin intermediul romanului Un bărbat pe nume Ove , cu care și-a făcut debutul scriitoricesc cunoscutul blogger . Personajul principal, Ove, este pensionarul tipic urban, morocănos, implicat în treburi administrative ce nu sunt responsabilitatea lui, fost președinte al asociației de locatari, împotriva progresului tehnologic. Tacticos, taciturn, cu tabieturi pe care le repetă zilnic cu precizia unui ceas elvețian, Ove deplânge societatea și consumerismul modern. Lipsa unei preocupări reale îi apasă existența singuratică, străpunsă pe alocuri de dialoguri închipuite cu soția moartă. Până aici, naratorul nu-ți oferă prea multe motive să empatizezi cu protagonistul. Dar, totul se schimbă într-o dimineață de noiembrie, când Ove decide îmbufnat să dea o mână de ajutor noilor vecini, deși el este, „ spectaculos de neinteresat ” de orice. De aici înainte, povestea capătă accente de tragicomedie, căci fiecare scenă în care Ove dorește să pună în aplicare un plan secret, se dovedește a fi la fel de savuroasă precum un episod din Stan și Bran . Războiul imaginar cu vecinii se transformă în mici momente de tandrețe și solidaritate, camuflate, bineînțeles, în spatele unei atitudini ursuze și disprețuitoare, de care bătrânul nu se poate dezice întru totul. Tolomacul blond și soția iraniană Parvaneh, tânărul gras, Misrad și Adrian, toți îi vor deveni prieteni adevărați și îi vor umple singurătatea. Citește continuarea recenziei semnată de Dana Dumitru pe"
2,https://eucitesc.md/2018/02/17/poem-de-dragoste-de-claudiu-komartin/,"Poem de dragoste Căluţul de lemn nu se mai leagănă piticii de grădină au căzut cu faţa în jos. Te-am cunoscut în luna fructelor roșii, când mâinile erau un evantai prăbușit. Faţa mea tristă a trecut pe lângă tine, prin faţa ta, a inventat o parte din cer, apoi niște dealuri, o herghelie și o barieră de ceaţă care să te împiedice să mai pleci, faţa mea și-a amintit totul despre dorinţă despre parfumul ei violent bâjbâind prin întunericul rădăcinilor. Păunul dormea când ai trecut prin apă în zori, ca printr-un sânge leneș. Fantomele s-au risipit, cu zornăit de lanţ căzut pe pietre ude. Pe malul celălalt, ploaia se adăpostea sub păsări. Te-am primit în casa cu acoperiș strâmb și te-am învelit cu o cheie. (din Cobalt , 2013) Claudiu Komartin (n. 1983, București) a terminat liceul și s-a pus pe citit, pe scris și tradus. A publicat la nici 20 de ani un volum de poezie, Păpușarul și alte insomnii (Vinea, 2003, 2007), urmat de Circul domestic (Cartea Românească, 2005), Un anotimp în Berceni (Cartier, 2009, 2010), cobalt (Casa de Editură Max Blecher, 2013) și antologia Maeștrii unei arte muribunde. Poeme alese 2010-2017 (Cartier, 2017). În 2012, editura vieneză Korrespondenzen i-a publicat antologia bilingvă Und wir werden die Maschinen für uns weinen lassen , tradusă în limba germană de Georg Aescht, în 2015 i-au apărut volumele Vrpce potaman za balu mesa (Treći Trg, Belgrad, traducere în sârbește de Ljubinka Stankov Perinac) și Bir Garip Roman (Yitik Ülke Yayınları, Istanbul, traducere în limba turcă de Gökçenur Ç.), iar cobalt a apărut în bulgară (Издателство за поезия ДА, Sofia, 2017), tradusă de Lora Nenkovska. Din 2009, organizează seria de întâlniri și lecturi publice „Institutul Blecher”, iar din 2010 este redactor-șef al revistei „Poesis internațional” și al Casei de Editură Max Blecher. Sursa foto"
2,https://eucitesc.md/2018/02/17/titlurile-propuse-de-a-lungul-timpului-in-programul-chisinaul-citeste-organizat-de-biblioteca-municipala-b-p-hasdeu/,"Programul de lectură Chişinăul citeşte promovează şi încurajează lectura ca mijloc de dezvoltare culturală şi creativă, valorifică experienţa de lectură a comunităţii chişinăuiene, orientează cititorul spre valorile literare şi artistice autohtone. Pe parcursul anului în toate filialele se organizează diverse activităţi cu publicul: prezentări de carte, întâlniri cu autorul/autorii volumului lecturat, dis­cu­ţii/dezbateri, ore de lectură, înscenări teatralizate, activitate expozițională. 2017 Negru și roșu 1930-2056 , autor Val Butnaru Tunica portocalie , autor Lucreția Bârlădeanu Dansul florilor , autor Ianoș Țurcanu 2016 autor Paul Goma autor Liliana Corobca autor Miroslava Metleaeva 2015 , autor Emilian Galaicu-Păun , autor Mihail Curicheru , autor Arcadie Suceveanu 2014 , autor , autor Mihai Ştefan Poiată , autor Iulian Filip 2013 ţ , autor Nicolae Rusu , autor Victor Dumbrăveanu 2012 , autor Anatol Moraru , autor Ovidiu Creangă 2011 , autor Savatie Baştovoi , autor Aurelian Silvestru , autor Claudia Partole 2010 Temă pentru acasă , autor , autor 2009 , autor Dumitru Crudu Alunelul : basm modern, autor Nicolae Rusu 2008 , autor , autor Iurie Colesnic , autor Lidia Hlib 2007 , autor Ghenadie Postolache , autor Ion Iachim , autor Silvia Ursachi 2006 , autor Haralambie Moraru , autor Vasile Romanciuc 2005 (ed. a II-a revăzută şi completată), autor Iurie Colesnic , autor Nicolae Popa 2004 , autor Iurie Colesnic"
2,https://eucitesc.md/2018/02/19/audio-arta-de-a-iubi-erich-fromm-editura-trei/,"Erich Fromm (1900-1980), sociolog și psihanalist , s-a format în cadrul școlii de la Frankfurt, pentru ca în 1933 să emigreze în SUA. În domeniul psihologiei, a fost meritul lui Fromm de a transforma iubirea într-un subiect de investigație științifică. La mai bine de 25 de ani de la moartea autorului, cartea a fost tradusă în peste 34 de limbi, cu vânzări de milioane de exemplare. Chiar de la început Eric Fromm precizează că această carte îi va dezamăgi pe cei care așteaptă să găsească în ea sfaturi utile privind arta de a iubi. Din contra, acest volum își propune să arate că iubirea este un sentiment pe care nu orice ins și-l poate permite, indiferent de nivelul său de maturizare. De asemenea menționează că nu vom putea să ne bucurăm de de dragoste dacă nu vom fi apți să ne iubim aproapele și dacă nu vom da dovadă de modestie, curaj, credință și disciplină. “Iubirea nu este în primul rând o relație cu o anumită persoană. Ea este o atitudine, o orientare a caracterului care determină relaționarea unei persoane cu lumea ca întreg și nu doar cu un unic “obiect al iubirii”. Dacă cineva iubește doar o altă persoană și este indiferent față de restul semenilor săi, iubirea sa nu este iubire, ci atașament simbiotic sau autocentrare amplificată” Arta de a iubi. Erich Fromm. Editura Trei, 2016."
2,https://eucitesc.md/2018/02/25/berlinala-2018-nu-ma-atinge-ma-al-adinei-pintilie-a-luat-marele-premiu-ce-scrie-presa-internationala/,"„ ” regizat de Adina Pintilie a fost desemnat cel mai bun lungmetraj de debut la gala premiilor celei de-a 68-a ediţie a Festivalului de Film de la Berlin. De asemenea, a primit și marele trofeu al festivalului, „Ursul de aur” potrivit Amestecul de scene de joc și de documentare pare a fi un experiment psihoterapeutic – limitele rușinii nu sunt reduse cu atenție, sunt pur și simplu distruse. Adina Pintilie a spus, despre film: „ Am vrut să aflu ce este intimitatea, este o cercetare, a fost un proces lung. În cele din urmă a fost o poveste de dragoste de șapte ani pentru noi toți ”. „ Există o plasă de siguranță în ficțiune, nu am avut asta, am lucrat autentic, am dezvoltat relații interpersonale și toți participanții și-au deschis cu adevărat sufletul ”, a completat artista. Filmul prezintă oameni care tânjesc după intimitate, dar se tem de ea în acelaşi timp. „Este o luptă interioară. Titlul este o contradicţie între nevoia de intimitate şi frica de ea. Este o imposibilitate gramaticală, dar asta este ideea”. The Hollywood Reporter caracterizează drept „provocator” filmul Adinei Pintilie, “Nu mă atinge-mă/ Touch Me Not”, care a fost , în timp ce cotidianul spaniol El Pais spune că „este filmat cu răceală estetică şi afecţiune pentru protagonişti”. Le Monde îl vede ca „o excursie în intimitate”, iar The Guardian scrie că marele câştigător al ediţiei a 68-a a Berlinalei a fost „o surpriză”. Le Monde numeşte filmul Adinei Pintilie “Une excursion dans l’intimité” (O excursie în intimitate). «Touch Me Not» a fost departe de a aduna voturi în unanimitate printre critici şi primii spectatori (Berlinala este un festival deschis publicului). Între manual de dezvoltare personală şi exerciţiu formal, filmul pune în scenă eforturile unei femei (actriţa britanică Laura Benson) pentru a-şi depăşi fobia pe care o are faţă de contactul fizic”. The Guardian spune că “filmul “Nu mă atinge-mă/ Touch Me Not», un film românesc despre frica de intimitate şi realizarea eliberării sexuale a fost câştigătorul neaşteptat al Ursului de Aur”. Filmul Adinei Pintilie, care apare în propriu rol, „impresionează prin inteligenţă, încredere în sine şi originalitate”, anunţa înaintea galei The Hollywood Reporter. Publicaţia americană declară “Touch Me Not”, “un film provocator despre sexualitate şi intimitate”. Lungmetrajul, o producţie România-Germania-Cehia-Bulgaria-Franţa, cu un buget de aproximativ 1 milion de euro, îi are în distribuţie pe Laura Benson („Someone Else in the Evening”), Tómas Lemarquis („X-Men: Apocalypse”) , Christian Bayerlein, Grit Uhlemann, Hanna Hofmann, Seani Love, Irmena Chichikova, Rainer Steffen, Georgi Naldzhiev şi Dirk Lange. Este al doilea trofeu Ursul de Aur obţinut de un lungmetraj românesc, după performanţa realizată de “Poziţia copilului”, de Călin Peter Netzer, în 2013. Potrivit RFI, filmul nu are la bază vreun scenariu bine conturat şi, în mod voit, întâmplările nu sunt localizabile. Faptul că se vorbeşte în lingua franca, adică în engleză, este doar un gest ieftin, premeditat, de etalare ostentativă a unui cosmopolitism găunos şi un împrumut eclectic din arsenalul mişcării New Age. Această creaţia cinematografică este un amestec între un film documentar şi unul de ficţiune şi are la baza un proiect prin care regizoarea a vrut să-şi supună protagonistele şi protagoniştii (Laura Benson, Tómas Lemarquis, Christian Bayerlein, Grit Uhlemann, Hanna Hofmann, Seani Love şi Irmena Chichikova) unei proces de autocunoaştere, trecându-i printr-un soi de „terapie sexologică”. O terapie de grup sau individuală urmărită de camera de filmat în care protagoniştii nu mai sunt nici actori adevăraţi şi nici amatori reali. Expunerea ofensivă a unor intimităţi, într-un stil mai degrabă exhibiţionist decât artistic sau estetic, i-a gonit pe mulţi spectatori din sală. Cel puţin din sala în care am urmărit joi după masă proiecţia pentru presă, jumătate dintre cei prezenţi la început au plecat. Aplauzele din final au fost mai mult decît reţinute şi cei foarte puţini care s-au ostenit să bată din palme au făcut-o din complezenţă. În acest film hibrid se întrece măsura. Cei care l-au selectat pentru programul principal al Berlinalei, probabil că n-au remarcat că între autonomia obiectului estetic şi intenţia de a marca într-o formă şocantă dorinţa unei libertăţi nelimitate, ar trebui să existe măcar o micuţă linie de demarcaţie. Nu tot ce e provocator corespunde şi normelor esteticii, devenind automat o operă de artă, precum arăta în scrierile sale, teoreticianul interbelic Walter Benjamin. Filmul Adinei Pintilie, în care apare şi ea ca un soi de narator eclectic, împrumutat parcă din teatrul epic al lui Brecht, nu va satisface nici măcar o anumită clientelă ezoterică, în căutarea „integrării spirituale în absolut”. În România, filmul va stîrni cu sigaranţă scandal, mai ales în cercurile pentru care pudoarea este echivalentă cu ideologia fundamentalismului expansiv şi pentru care totul ce nu corespunde opiniilor lor este anatemizat drept pornografie. Filmului Adinei Pintilie i se poate reproşa orice numai pornografie nu. Citiți și alte recenzii pe"
2,https://eucitesc.md/2018/02/25/o-parte-din-soseaua-virtutii-din-bucuresti-va-purta-numele-istoricului-neagu-djuvara/,"Consilierii de la București au decis ca segmentul din Şoseaua Virtuţii, cuprins între Calea Crângasi şi râul Dâmboviţa, să poarte numele istoricului Neagu Djuvara. „Neagu Djuvara a fost unul dintre primii istorici care au reuşit să apropie tinerii de istoria neideologizată, oferindu-le modele reale, nu confecţionate în laboratoarele politicii. Li s-a adresat în mod sincer, aducând după momentul decembrie 1989 istoria la statutul pe care îl merita, eliberând-o de rolul de instrument de propagandă. În contextul sărbătoririi Centenarului, oameni ca Neagu Djuvara care au iubit România, chiar şi din exil şi şi-au închinat existenţa pentru a-i scrie istoria ar trebui preţuiţi şi omagiaţi. Memoria unui astfel de om, a cărui iubire de-o viaţă a fost istoria, trebuie menţinută vie, pentru a inspira generaţiile viitoare”, se arată în expunerea de motive a proiectului votat joi, transmite Istoricul Neagu Djuvara s-a stins din viaţă pe 25 ianuarie 2018, la vârsta de 101 ani. Memorialist, diplomat, filosof şi istoric, Neagu Djuvara era unanim recunoscut drept unul dintre cei mai importanţi intelectuali români. De asemenea, consilierii generali au mai decis, joi, schimbarea denumirii unor parcuri din sectorul 6 din Bucureşti. Astfel, Parcul Giuleşti se va numi Parcul Marin Preda, iar Parcul Fabricii se va numi Parcul Tudor Vladimirescu."
2,https://eucitesc.md/2018/02/25/de-dragobete-de-dor-cu-eugen-doga-asa-s-a-incheiat-anul-eugen-doga/,"Un spectacol de romanțe cu genericul ”De Dragobete, de Dor cu Eugen Doga” a avut loc la Sala cu Orgă din Chișinău. Cu acest concert s-a încheiat anul Eugen Doga, prilejuit de cea de-a 80-a aniversare a reputatului compozitor, informează Evenimentul a fost organizat de instituția-gazdă în colaborare cu Institutul Cultural Român ”Mihai Eminescu” la Chișinău (ICR). În discursul său, directorul ICR, academicianul Valeriu Matei a menționat că pe parcursul anului 2017, Eugen Doga a fost omagiat în întreg spațiul românesc, iar reprezentantul Guvernului României în R. Moldova, Iuliana Gorea-Costin a afirmat că pentru a promova creația distinsului compozitor, cu sprijinul Executivului de la București a fost lansat volumul I al colecției de muzică pe ritmuri universale ”Eterna”. Pe parcursul spectacolului au răsunat romanțe de Eugen Doga pe versuri de Mihai Eminescu, Veronica Micle, Grigore Vieru, Anatol Ciocanu și Ion Podoleanu. Acestea au fost interpretate de Ana Cernicova, Ion Timofti, Ana Morari, Cristina Scarlat, Alexandru Manciu, Corul de copii ”Vocile Primăverii”, Corul Național de Cameră condus de Ilona Stepan și Orchestra Națională de Cameră, prim-dirijor Cristian Florea. Solicitat de MOLDPRES, compozitorul Eugen Doga a afirmat că pe parcursul anului trecut a avut peste 50 de spectacole în R. Moldova, România și Federația Rusă. ”Un concert cu totul special a fost cel susținut în orașul Székesfehérvár din Ungaria, unde este înmormântat tatăl meu, Dumitru Doga, căzut în 1945 în cel de-al Doilea Război Mondial. Îi mulțumesc pe această cale Ambasadei noastre din această țară și dirijorului orchestrei din orașul sus-numit, grație cărora am ajuns acolo și am prezentat un spectacol”, a subliniat Eugen Doga. Eugen Doga s-a născut la 1 martie în 1937 în satul Mocra, raionul Râbnița. A absolvit Colegiul de Muzică ”Ștefan Neaga”, Conservatorul și Institutul de Arte ”G. Musicescu” din Chișinău. Este autor al unor valoroase lucrări în genul muzicii de estradă, de film și de teatru. A compus o simfonie, cantatele ”Primăvara omenirii” și ”Curcubeul alb”, muzică la spectacole de teatru, la peste 200 de filme, piese instrumentale de cameră, romanțe, cântece pentru copii."
2,https://eucitesc.md/2018/03/02/a-fost-inaugurat-festivalul-international-de-muzica-martisor-2018/,"În seara zilei de 1 martie, la Chișinău a avut loc inaugurarea Festivalului Internaţional de Muzică ,,Mărţişor”, ajuns la cea de-a 52-a ediție. Evenimentul a avut loc în cadrul spectacolului muzical-coregrafic, cu genericul „Mărțișorul e iubire”, la care au fost prezenți Prim-ministrul Republicii Moldova, Pavel Filip, Ministrul Educației, Culturii și Cercetării, Monica Babuc, potrivit comunicatului transmis de . În cadrul spectacolului inaugural, pe scena Palatului Naţional ,,Nicolae Sulac” au evoluat Valentina Naforniță, Mariana Bulicanu, Inna Novac, Geta Burlacu, Cornelia și Marcel Ștefăneț, Dumitru Mîțu, Viorica și Mihai Agafița, Igor Țurcanu, Andrei Jilihovschi, Alexandra Conunova, Corul de Bărbați „Mdzlevari” (Georgia), Orchestra Simfonică a Filarmonicii Naționale „Serghei Lunchevici”, Jazz Orchestra AMTAP, formația „Brio Sonores”, Marcos Ayala (Argentina) ș.a. Festivalul Internațional de Muzică ,,Mărţişor – 2018” se desfășoară în perioada 1-10 martie și conține un program divers și bogat în spectacole care vor fi organizate atât la Chișinău, cât și pe întreg teritoriul țării. În total, la această ediție vor avea loc 28 de spectacole în Chișinău și 26 – în diverse localități din republică. Printre muzicienii care vor evolua în cadrul Festivalului se regăsesc nume de rezonanță din 13 state."
2,https://eucitesc.md/2018/03/02/autori-basarabeni-in-volume-de-proza-scurta-publicate-in-italia/,"Mai multe femei originare din Republica Moldova au fost incluse în Banca Dati Scrittori Immigrati in Lingua Italiana , un proiect literar inedit dedicat femeilor imigrate şi desfăşurat de-a lungul a mai bine de 12 ani în Italia, potrivit site-ului Prima ediţie a concursului literar a avut loc în 2005, la iniţiativa Danielei Finocchi. Este un proiect sprijinit de Regiunea Torino, de Salonul Internaţional de Carte din Torino, de Fundaţia pentru carte, muzică şi cultură din Torino, sub patronajul Ministerului Culturii al Italiei. În volumul din 2017 au fost incluse textele a trei autoare originare din Republica Moldova: Sabrina Roibu, elevă, cu povestirea „Caro Jack” (rom. Dragă Jack); Olga Ciocan, cu povestirea „Profumi gastronomici” (rom. Arome gastronomice); Viorica Ungureanu, cu povestirea „Da quando sono ombra” (rom. De când sunt o umbră). Una din autoare, Anna Belozorovich, scrie: „Să-ţi canalizezi propria voce într-un text scris înseamnă să-ţi amplifici propria voce; şi să dispară, în acelaşi timp. …Să vezi propriul text publicat – e un instrument de legitimare şi mărturiseşte intrarea în spaţiul de incluziune”. Potrivit organizatorilor, obiectivul concursului este de a oferi spaţiu şi de a da voce femeilor migrante, dar şi – foarte important – de a crea oportunităţi de ascultare din partea autorităţilor şi a italienilor. „A scrie pentru a ne cunoaşte, citirea/lectura realităţii prin intermediul privirii şi imaginarului femeilor, pentru a regândi contemporaneitatea şi a o repovesti dintr-un punct de vedere diferit”, scrie coordonatoarea volumului. „Concursul este dedicat tuturor femeilor străine, rezidente în Italia, care, utilizând noua limbă doresc să aprofundeze raportul dintre identitate, rădăcini şi „altă lume”. Ne dorim să fie un exemplu semnificativ al interacţiunilor care au redesenat atlasul cultural al noului mileniu şi să fie martor al bogăţiei, tensiunii cunoaşterii şi expresive ale femeilor venite din „alte” ţări. Volumul – e o lume colorată în multe culori, care sunt de multe ori protagoniste”, menţionează Daniella Finocchi. poza de"
2,https://eucitesc.md/2018/03/02/audio-ghiozdanul-zburator-nicolae-popa-editura-arc/,"Nicolae Popa s-a născut în satul Buda, raionul Călărași. A studiat la Universitatea de Stat din Moldova, secția de jurnalism iar ma apoi la Institutul de Literatură din Moscova⁠. Membru al Uniunii Scriitorilor din România și Republica Moldova. Autor al romanelor „Cubul de zahăr” ( ); „Avionul mirosea a peşte”, 2008, (Ed. ARC). Prezent în antologiile „1001 poezii româneşti” de L. Ulici, „Cele mai bune povestiri ale anului” de D.S.Boierescu, “Portret de grup”, „proza.ro”, “”Literatura din Basarabia”, “Scriitori pe Calea Regală”. Astăzi vă prezentăm o carte destinată copiilor de 9-12 ani. Microromanul, sau povestirea „Ghiozdanul zburător” este o istorie captivantă, care evocă aventurile unei eleve din clasa a VI-a, Dorina, care într-o dimineaţă, spre bucuria ei, nu mai este nevoită să-şi ducă în spate Ghiozdanul-Bolovanul, ci, printr-un miracol a unui bun vrăjitor, ce-i strecoară în buzunarul de la geantă o cărţulie magică, ajunge la şcoală zburând cu… ghiozdanul, de aici se declanşează o serie de peripeţii hazlii, în care, la un moment dat, este implicată toată şcoala, în frunte cu directorul ei, poreclit Domnul Pardon. Despre „Ghiozdanul zburător” spune că i-a fost inspirat de fiica dumnealui, pe când era elevă şi în fiecare dimineaţă repeta: „of, ghiozdanul-bolovanul”. Ascultați și varianta audio Impresiile copiilor despre carte le puteți citi și"
2,https://eucitesc.md/2018/03/02/istoria-literaturii-polone-de-czeslaw-milosz-editura-ratio-et-revelatio/,"Pentru prima oară, cititorii din România și Republica Moldova pot cunoaște o atât de complexă istorie a literaturii polone în propria lor limbă. În mâinile lor va ajunge cartea renumitului autor Czesław Miłosz – laureat al Premiului Nobel pentru literatură, transmite într-un comunicat Cartea este rodul cursurilor lui Czesław Miłosz, profesor de literaturi slave la University of California din Berkeley. Nu este un manual obișnuit, ci o pasionantă călătorie prin literatura și cultura poloneze, din epoca medievală până în secolul al XX-lea. Deși Miłosz, distins în anul 1980 cu Premiul Nobel pentru literatură pentru întreaga operă, are grijă să fie obiectiv, lucrarea sa este extrem de interesantă datorită opiniilor personale ale autorului și prezentării a ceea ce, după părerea sa, este important și semnificativ în tradiția literaturii polone Cititorul va găsi în cuprinsul ei un fundal istoric atractiv prezentat, numeroase informații, necunoscute până acum – despre literatura polonă veche, romantică și contemporană, precum și biografii pline de culoare ale autorilor. Cartea lui Miłosz este cu atât mai interesantă, cu cât a fost creată cu gândul la cititorul străin și prima oară a fost publicată în limba engleză. Grației acestui fapt, se constituie într-o lectură accesibilă străinilor. „Istoria literaturii polone” a apărut în România la sfârșitul anului 2017, fiind publicată de editura Ratio et Revelatio din Oradea, în tălmăcirea reputatului traducător de limbă polonă și cunoscător al culturii poloneze, profesor la Universitatea din București Constantin Geambaşu, în colaborare cu poeta Passionaria Stoicescu, care a vegheat la sonoritatea traducerii poeziei poloneze (versificație, ritm, rimă etc.). Czesław Miłosz (1911-2004) a fost poet, prozator, istoric literar, traducător și autor de eseuri polonez. Între anii 1951–1993 s-a aflat în emigrație în Franța, iar ulterior în Statele Unite. A funcționat ca profesor de literatură la Universitatea din Berkeley, California și la Universitatea Harvard. În perioada 1951-1980, în Polonia cărțile sale au fost interzise de cenzura comunistă, fiind publicate doar de edituri nelegale, așa-numitele samizdat. În anul 1980, Miłosz a devenit laureatul Premiului Nobel pentru literatură. În limba română pot fi citite mai multe cărți ale sale, printre care se numără volumul de eseuri „ ”, re-editat în 2017 de Editura Humanitas (prima ediție apărută în 1999), care este și astăzi considerat drept o remarcabilă tentativă de analiză științifică a activității propagandei comuniste. Anterior au apărut și cărțile: „Europa natală” (1999), „Valea Issei” (2000), „Ţinutul Ulro” (2002), „Privind dinspre Golful San Francisco” (2007), „Autoportretul unui îndărătnic” (2016). Sursa foto . Deocamdată cartea nu poate fi găsită în librăriile din Chișinău."
2,https://eucitesc.md/2018/03/02/michelle-obama-isi-va-lansa-memoriile-in-luna-noiembrie-si-vor-fi-traduse-in-24-de-limbi-straine/,"Un volum de memorii scris de Michelle Obama, fosta primă doamnă a SUA, va fi lansat la nivel mondial pe 13 noiembrie, în 24 de limbi străine, a anunţat editura Penguin Random House, transmite În acest volum, intitulat “Becoming” (“Să devii”), “vorbesc despre rădăcinile mele, povestesc despre modul în care o fetiţă din sudul oraşului Chicago şi-a găsit calea şi destulă forţă să îi atragă pe alţii de partea sa”, a explicat Michelle Obama, potrivit unui comunicat. Michelle Obama, în vârstă de 54 de ani, a mai publicat o carte, “American Grown”, despre grădinărit şi alimentaţie, în 2012. Aceasta va pleca într-un turneu de promovare a volumului de memorii în mai multe ţări. Mai multe informaţii în acest sens vor fi publicate pe site-ul Michelle LaVaughn Robinson Obama este de profesie avocat şi a fost prima doamnă a SUA în perioada 2009 – 2017. Este căsătorită cu cel care a fost cel de-al 44-lea preşedinte al SUA, Barack Obama, din 1992, şi a fost prima primă doamnă afro-americană a SUA. sursa foto"
2,https://eucitesc.md/2018/03/03/lansarea-programului-chisinaul-citeste-participa-primarii-de-chisinau-si-bucuresti/,"Biblioteca Municipală „B.P. Hasdeu” Vă invită să participați la evenimentul de lansare a Programului de lectură Chişinăul citeşte , care va avea loc marți, 6 martie 2018, ora 11.00, în incinta Filialei „Onisifor Ghibu” (str. N. Iorga, 21A). Programul își propune constituirea unei comunități de cititori‚ prin promovarea valorilor literare și artistice autohtone și educarea culturii lecturii pentru chișinăuieni, transmite Evenimentul include transmiterea estafetei de la scriitorii ediției precedente spre autorii propuși pentru ediția a XV-a. În acest an chișinăuienii vor avea posibilitatea să citească, să se întâlnească , să discute cu autorii următoarelor cărți: Cenușă rece , autor Mihaela Perciun (pentru adulţi); Universuri paralele , autor Marcel Gherman (pentru adolescenţi); În ospeție la ursulețul Marmi , autori Mircea Grecu, Jana Grecu (pentru copii). La eveniment vor fi prezenți: Gabriela Firea, Primar General al Municipiului București, Silvia Radu, Primar General Interimar al Municipiului Chișinău, dr. Mariana Harjevschi, director general al Bibliotecii Municipale „B.P. Hasdeu” autorii cărților din edițiile anterioare ale Programului, critici literari, scriitori, editori şi bibliotecari, care vor comunica aspecte referitoare la cărţile incluse în program, vor provoca la lectură, vor răspunde la întrebări. Pentru detalii şi pentru confirmarea/infirmarea participării, Vă rugăm să ne contactaţi la adresa de e-mail bmactivitati@gmail.com sau la nr. tel.: 0 22 22 11 86 sau la calea: ,"
2,https://eucitesc.md/2018/03/03/un-scriitor-nu-isi-ia-niciodata-vacanta-3-martie-este-marcata-in-intreaga-lume-ziua-mondiala-a-scriitorilor/,"Motto: „Un scriitor nu îşi ia niciodată vacanţă. Viaţa înseamnă pentru el fie să scrie, fie să se gândească la ce va scrie” – Eugène Ionesco Sâmbătă, 3 martie, este marcată, în întreaga lume, Ziua Mondială a Scriitorilor, moment de celebrare a rolului important pe care îl deţine literatura ca element de dezvoltare a societăţii umane, în orice colţ al globului, prin intermediul libertăţii cuvântului. Ziua Internaţională a Scriitorilor a fost adoptată în ianuarie 1986, la cel de-al 48-lea Congres internaţional PEN Club, organizaţia internaţională a scriitorilor, transmite PEN Club (Poets – poeţi, Essayists – eseişti, Novelists – romancieri) a fost înfiinţat în anul 1921, la Londra, la iniţiativa britanicei Catherine Amy Dawson-Scott, poetă, dramaturg şi activist pentru pace, iar primul preşedinte a fost celebrul romancier John Galsworthy. Printre primii săi membri s-au numărat Joseph Conrad, Elizabeth Craig, George Bernard Shaw şi H.G. Wells. PEN Club este considerată cea mai veche organizaţie ne-guvernamentală din lume şi a fost creată cu scopul protejării scriitorilor şi a dreptului la liberă expresie. În anul 1923 s-a înfiinţat PEN Clubul Român, într-o sincronizare aproape spontană cu fenomenul internațional, avându-l printre iniţiatori pe Liviu Rebreanu, o organizaţie din care au făcut parte de-a lungul timpului personalități literare cunoscute – Camil Petrescu, Lucian Blaga, Ion Pillat, Mhail Sebastian, Mircea Eliade, Ion Minulescu, Octavian Goga, Vasile Voiculescu, Ion Barbu, Victor Eftimiu și mulți alții. La doi ani de la înfiinţarea PEN Club, erau 11 centre europene, toate participante la primul congres din 1923, ţinut la Londra, iar în 1925, existau deja 25 de centre PEN în Europa, cărora, pînă în 1931, li s-au adăugat câteva centre în America de Sud şi China, începînd astfel procesul de mondializare a PEN Clubului. Președintele Centrului PEN Moldova este Vitalie Ciobanu , redactor-șef al revistei „Contrafort”."
2,https://eucitesc.md/2022/03/09/in-chisinau-va-fi-edificat-un-monument-reginei-maria/,"Guvernul a aprobat înființarea monumentului „Maria Alexandra Victoria de Saxa-Coburg și Gotha, Regina României” pe str. București, nr. 64 din municipiul Chișinău, conform Autorul monumentului va fi selectat prin concurs. Monumentul va fi creat cu scopul perpetuării memoriei Reginei Maria Alexandra Victoria de Saxa-Coburg și Cotha, Regina României – personalitate de excepție a istoriei naționale. Regina Maria, de origine engleză, o femeie inteligentă și plina de vitalitate, a ajuns să cunoască profund poporul român, cultura, obiceiurile și, mai ales, aspirațiile românești, care au devenit valori ale sale. A fost o adevărată luptătoare, fondatoare a Comitetului Automobilelor Sanitare „Regina Maria” în Franța, organizatoare a numeroase spitale de campanie din Primul Război Mondial, apărătoare a intereselor României la Conferința de Pace de la Paris, membru-corespondent al Academiei de Belle – Arte din Franța. În perioada interbelică, una dintre cele mai vechi instituții din Basarabia, Liceul nr. 1 de fete al zemstvei, actualmente Liceul Teoretic „Gheorghe Asachi” din Chișinău, a purtat numele „Regina Maria”. Din acest considerent, monumentul se propune a fi amplasat pe terenul din adiacența Liceului Teoretic „Gheorghe Asachi”, str. București nr. 64. Întrucât monumentul va fi amplasat în Nucleul istoric al Chișinăului, conform prevederilor Legii monumentelor de for public, autorul monumentului va fi selectat prin concurs, organizat de către A.O. „Monumentum”."
2,https://eucitesc.md/2022/03/09/rolul-scribului-in-societatea-faraonica-o-perspectiva-istorica/,"Gândirea egipteană antică era una mitică. Mitul, legitimat printr-o lungă tradiție, cunoaște mijloace de expresie variate, însă doar atunci când apare în forma unei povestiri ne apare cel mai explicit. Egiptului Antic îi este specifică abundența credințelor în divinități. Fiecare regiune are extrem de multe locuri de cult și mai puțin profane, care adăpostesc o divinitate majoră, dar și un alai de alte divinități asociate. Materialul mitic, textual şi iconografic, deosebit de variat şi imens, care stă la baza „religiei“ faraonice, nu călăuzea numai conceptele pioase, dar şi percepţiile lor despre natură şi cosmos. Miturile şi legendele sunt manifestări ale concretului şi tangibilului, implică o concepţie despre univers, precum chestiunile fundamentale ale existenţei, adică ciclul permanent al naşterii, vieţii, morţii şi reînvierii, inclusiv prelungirea existenţei în Lumea de Apoi (dr. Miron Cihó, 2016). Prin urmare, cercetătorii contemporani, cei care au acceptat unanim că Grecia Antică este leagănul civilizației europene, cu greu, pot accepta anumite percepte antice egiptene de domeniul miticului. Prin urmare, încă de la începuturile științei moderne Egiptologia, ale cărei baze le-a pus Jean-François Champollion în 1822, de atunci persistă o serie de dispute cu privire la textele hieroglifice și hieratice. Pe de altă parte, trebuie să ținem cont, că nu putem opera cu concepte moderne referitoare la cultura Egiptului Antic, fiindcă încărcătura semantică ale conceptelor moderne e diferită față de ceea ce urmează să analizăm. În Egiptul Antic, noțiunea de scrib are un sens mai extins decât ceea ce cunoaștem noi în zilele noastre. Scribul învăța, copia manuscrisele și deseori concepea anumite texte, dar avea și menirea de a răspândi conținutul lor prin citirea documentelor în fața unui auditoriu mai mult sau mai puțin educat (dr. Miron Cihó, 2018). Știința era considerată un secret se transmitea din tată în fiu, ba mai mult, tații încurajau copii să preia acest meșteșug, tocmai că era cea mai sacră și nobilă meserie. Fiind vorba de o ocupație esențială în cadrul societății egiptene antice, produsul lor „finit”, inscripția sau cartea (=sulul de papirus) erau considerat a fi sacru, motiv pentru care despre cel care distrugea un asemenea document/monument se spunea: „…nu va ajunge acasă, nu-și va îmbrățișa fiul și nu va mai vedea Egiptul” (dr. Miron Cihó, 2018). Scribii începeau să deprindă meseria de la vârsta de 6 ani alături de tații lor, dar era pentru o mare perioadă bună de timp sub titulatura de învățăcel. Primele noțiuni elementare le aflau în familie, apoi erau obligați să cunoască operele numite Kemit. Totodată, pe lângă scrierea propriu-zisă, trebuiau să însușească limbile locale, astrologie, medicină, matematică, religie, dar și noțiuni de administrație, fiindcă ocupau cele mai diverse funcții, ba chiar ajungeau să fie scribii sacri ai Faraonului, „scrib personal al documentelor regelui“, numit și „scrib al documentelor regale“, deci era personajul care compunea scrisorile și documentele oficiale ale curții faraonului, dar era în același timp și conducătorul oficiului scribilor din interiorul palatului regal (dr. Miron Cihó, 2018). Potrivit Lexiconului Faraonilor, găsim o referință despre documentele diferitelor perioade din istoria Egiptului care îl descriu pe pe Imhotep ca o persoană având calităţi ieşite din comun: un autor de lucrări sapienţiale, ca atare şi patron al scribilor(începând cu Epoca Imperiului), un medic vestit, prim sfetnic al regelui Djoser şi nu în ultimul rând arhitectul său (dr. Miron Cihó, 2018). În perioada lor de ucenicie scribii erau încadrați în așa numita „Casa vieții“ unde aveau acces la o serie întreagă de papirusuri, onomastica, niște biblioteci în accepțiune modernă. Tatăl își încuraja fiul să preia meseria, observăm și din „Învățătura lui Dua-Kheti către fiul său”, conform (Papirusul Sallier II). 19 meserii sunt enumerate în această lucrare, cu scopul de a-i arăta fiului cât de greu este să fii unul dintre ei și câte beneficii are scribul comparativ cu oricare dintre celelalte meserii. Exemplu: N-am văzut un sculptor în misiune (Sau) un aurar cu sarcina de a fi trimis. (Dar) l-am văzut pe arămar la datorie, La gura cuptorului său. (Cu) degetele asemănătoare pielii de crocodil, (Cu) mirosul mai respingător decât icrele de pește. MESERIILE DIN PAPIRUSUL SALLIER II • gnwtj – sculptor (verset 4) • nbwj – aurar (verset 4) • Hmtj – arămar (verset 4) • ms -aAt – bijutier (verset 6) • Xaqw – bărbier (verset 7) • btj – tăietor de trestie (verset 8) • iqd nDs – micul constructor (= olar) (verset 9) • iqd inbw – zidar (verset 10) • mDH – dulgher (verset 11) • kArj – grădinar (verset 12) • aHwtj – fermier (verset 13) • qnj – țesător (verset 14) • irw aHAw – confecționar de săgeți (verset 15) • sXXtj – curier (verset 16) • stnwj – arzător de cărbune (verset 17) • Tbw – confecționar de sandale (verset 18) • rXtj – spălător (verset 19) • wHa – Apdw – păsărar (verset 20) • wHa – rmw – pescar (verset 21)/ (dr. Miron Cihó, 2018). Scribii își elogiau meseria în lucrările scrise de scribi pentru scribi, cu sfaturi și cu o terminologie caracteristică . Au elaborat o literatură specifică despre propria condiție, care se reflectă prin intermediul unor învățături și mai ales prin ceea ce în literatura de specialitate este cunoscută sub numele de Late Egyptian Miscellanies (dr. Miron Cihó, 2018). Menționăm că Kemit şi Satira meseriilor au fost elaborate în timpul Faraonului Amenemhat I (fondatorul dinastiei XII), autorul unei reforme adminstrative, care le-a oferit scribilor un statut aparte. Pe de altă parte, egiptologii zilelor noastre identifică o serie de greșeli în papirusuri, fie că scribii de atunci redau informația din auzite, sau nu era copiată corect, din lipsa de atenție sau din necunoaștere. Bunăoară, anumite confuzii apar în cazul lui Den. Den este al 5-lea faraon al dinastiei I, fiind urmaşul lui Wadj şi precursorul lui Adjib. Specialiştii îl consideră unul dintre cei mai importanţi regi ai dinastiei, afirmaţie care se justifică dacă avem în vedere faptul că domnia lui Den a furnizat cele mai numeroase texte şi monumente arheologice ale primei dinastii faraonice (dr. Miron Cihó, 2015). Scribul antic dorea să menţioneze prin intermediul numelui relaţia faraonului cu zonele deluroase, muntoase, este o explicaţie a crezului conform căruia regele nu era considerat numai stăpânul fâşiei irigabile a Nilului, ci şi a zonelor aflate la est şi la vest de fluviu, adică a teritoriilor deşertice, ceea ce egiptologii contemporani consideră că scribul a adăugat o logogramă, motiv de a crea anumite confuzii de interpretare. Și în cazul Papirusului Westcar, unde se face referință la Faronul Khufu (Cheops), nu se cunoaște cu certitudine dacă scribul a păstrat ordinea cronologică a domniei Faraonilor, care l-ar fi precedat pe Khufu. Pepi al II-lea, fiul lui Pepi I şi al reginei Ankhnesmerire a II-a, potrivit aceleași lucrări Lexiconul Faraonilor, este al 5-lea faraon al dinastiei a VI-a. În literatura de specialitate de multe ori apare ca fiind suveranul cu cei mai mulţi ani de domnie, adică 94 de ani. În Canonul Regal din Torino (col. IV. 5) suveranul ar fi domnit mai mult de 90 de ani, cifra unităţilor fiind efaţată. După cum a specificat egiptologul H. Goedicke, este mai mult ca sigur că această cifră foarte mare este eronată, deoarece scribul a confundat cifra 60 cu 90, ceea ce în scrierea hieratică, în care a fost redactat documentul, sunt similare (dr. Miron Cihó, 2015). Papirusul Regal din Torino mai conține și erori de datare, scribul n-a făcut o diferenţiere între sistemul bienal aflat în uzanţă în perioada Regatului Vechi şi a redat datele în conformitate cu numerotarea anuală folosită în perioadele ulterioare. O atare afirmaţie ar presupune o greşeală a Canonului Regal din Torino, în care scribul ar fi „omis“ sau ar lipsi din text elementul Sekhem din numele de domnie (Sekhem-Re-Khui-taui) al lui Sobekhotep I (dr. Miron Cihó, 2015). O altă neconcordanță o regăsim și în cazul unui papirus care face referință la Apep, cel mai cunoscut rege hyksos, dar în acelaşi timp şi cel mai direct legat de istoria Egiptului antic, fiind al 5-lea faraon al dinastiei a XV-a. Pe o paletă a scribului, dăruită de Apep unui anumit Atu, este menţionată propoziţia „mama sa, Udjat“. Iniţial cercetătorii au fost tentaţi să creadă că Udjat este o persoană istorică, dar dacă se ia în vedere că textul obiectului amintit face referiri şi la alţi zei, cum ar fi Re sau Thoth, numele indică mai degrabă o zeiţă; totodată, în text lipseşte şi titulatura obişnuită de „mama regelui“( mut-nesut). Prin exemplele stipulate mai sus, preluate din Lexiconul Faraonilor, dr. Miron Cihó, 2015, conchidem că egiptologilor le este destul de dificil să interpreteze anumite texte antice ale scribilor egipteni, după cum am menționat, din cauza anumitor greșeli comise în lucrări. Din aceste considerente, o adevărată provocare a fost pentru cercetători și „Învățătura lui Dua-Kheti către fiul său”, lucrare invocată mai sus."
2,https://eucitesc.md/2022/03/17/scriitorul-ucrainean-serhii-jadan-este-alegerea-poloniei-pentru-premiul-nobel/,"l-a înaintat pe scriitorul ucrainean Serhii Jadan la Premiul Nobel pentru Literatură, potrivit comunicatului Cu motivația: „Am decis să-l nominalizăm pe Serjii Jadan drept candidat la Premiul Nobel pentru Literatură. Jadan este unul dintre cei mai mari poeți ai Ucrainei și un minunat prozator, tradus și premiat în lume. În opinia noastră, merită să fie câștigătorul Premiului Nobel. Vocea lui de poet a avut o semnificație specială pentru ucraineni. Ucraina Liberă vorbește și gândește în mare măsură în cuvintele lui Jadan, le ascultă cu atenție. Astăzi se află în Harkivul său. Și se luptă.” „Ca persoană publică, Jadan este sexy și tare. Muzica lui e punk post-proletar, poezia lui e lirică, iar romanele amintesc de William Burroughs și beatnici, cu ocazionala intruziune a realismului magic, în stil latino-american.” (The New Yorker) „În opinia mea, Jadan ar putea deveni chiar în timpul apropiat laureat Nobel. Oricum, dintre toți literații din spațiul ex-sovietic, el are cele mai mari șanse.” (Viktor Toporov, 2010, critic literar rus) Serhii JADAN s-a născut în 1974, la Starobilsk, Ucraina, și a absolvit Facultatea de Filologie a Universităţii din Harkiv. În anul 1995 debutează cu volumul de poezie Generalul Iuda, urmat de Pepsi (1998). Publică apoi mai multe antologii de poezii, poeme și povestiri: Balade de război şi reconstrucţie (2001), Maradona (2007), Etiopia (2009) și altele. Big Mac este primul volum de proză scurtă, apărut în 2003, urmat de romanele Depeche Mode (2004), Anarchy in the UKR (2005) și Voroșilovgrad (2010). În 2014 a publicat antologia de nouă povestiri și treizeci de poeme Mesopotamia. Romanul Internat apare în 2017, la Editura Meridian din Cernăuți. Serhii Jadan a primit peste 20 de premii și distincţii, atât în Ucraina, cât și în străinătate. Versurile lui au fost puse pe muzică de cele mai cunoscute formaţii rock din Ucraina. La au apărut Jazz în Donbas (Voroșilovgrad), 2017, Internat (2021) și Anarchy in the UKR (2021). În curs de apariție: Depeche Mode."
2,https://eucitesc.md/2022/03/23/scriitorul-israelian-david-grossman-este-laureatul-premiului-erasmus-2022/,"Scriitorul israelian David Grossman este laureatul Premiului Erasmus 2022, oferit de Fundația Praemium Erasmianum (Amsterdam, Țările de Jos), potrivit Tema din acest an a premiului a fost „Vindecarea unei lumi sfâșiate”. Nimeni nu exemplifică mai bine această temă decât Grossman. În opera sa, scriitorul caută să înțeleagă oamenii dinăuntrul lor și să privească către celălalt cu dragoste, dincolo de granițele războiului sau ale istoriei. Fundația Praemium Erasmianum dorește să-i celebreze măiestria și să le ofere cititorilor oportunitatea de a-i redescoperi literatura: ca pe o sursă de consolare, dar și ca pe un ghid despre cum să fii om. Pentru a marca decernarea premiului în acest an, Fundația Praemium Erasmianum va organiza un program variat dedicat lui David Grossman, dar și temei acestei ediții. Premiul Erasmus 2022 este decernat anual unei persoane (sau instituții) care a adus o contribuție excepțională științelor umaniste sau artei. Înființată în anul 1958 de către Prințul Bernhard al Țărilor de Jos, Fundația Praemium Erasmianum este o instituție culturală activă în domeniul științelor umaniste, științelor sociale și artei. Fundația acordă anual Premiul Erasmus și organizează activități culturale și academice în jurul ceremoniei de decernare a premiului. Board-ul fundației cuprinde membri ai comunităților culturale, academice și de afaceri neerlandeze. Fundația se află sub patronajul Majestății Sale Regele Țărilor de Jos. În valoare de 150.000 de euro, premiul va fi decernat în toamna anului 2022. Alți laureați ai acestui premiu: Jürgen Habermas, Daniel Dennett, Ian Buruma, Adam Michnik, Claudio Magris, Václav Havel, Marguerite Yourcenar, Jean Monnet, Claude Lévi-Strauss, Ingmar Bergman, Marc Chagall, Robert Schuman etc. David Grossman (n. 1954) este unul dintre cei mai importanţi autori israelieni contemporani, cunoscut comentator al politicii Israelului faţă de Palestina şi militant pentru recunoaşterea acesteia ca stat. A studiat filosofie şi teatru la Universitatea Ebraică din Ierusalim, iar după ce şi-a încheiat stagiul militar obligatoriu, a lucrat la postul de radio Vocea Israelului. A publicat mai multe cărţi de ficţiune, dar şi cîteva volume de reportaje şi interviuri. Printre romanele publicate de Grossman de-a lungul timpului se numără Sunt și copii în zigzag (1994), Cineva cu care să fugi de acasă (2000), Până la capătul pământului (2008), distins în 2009 cu Premiul Albatros acordat de Fundaţia Günter Grass şi în 2011 cu Premiul Médicis étranger, Căderea din timp (2011) şi Un cal intră într-un bar (2014), pentru care a primit Man Booker International Prize (2017). Cărţile lui Grossman, premiate atât în Israel, cât şi în străinătate, au fost traduse deja în peste 30 de limbi. David Grossman este doctor honoris causa al Universităţii Catolice din Leuven, Belgia, şi cavaler al Ordinului Artelor şi Literelor, titlu acordat de Ministerul Culturii din Franţa.La Editura Polirom au apărut: Până la capătul pământului (2012, 2014), Căderea din timp (2013), Un cal intră într-un bar (2015, 2018), Cineva cu care să fugi de acasă (2018) şi De mine viaţa şi a tot râs (2020). Rubrică susţinută de"
2,https://eucitesc.md/2022/03/23/studenti-masteranzi-si-doctoranzi-din-republica-moldova-se-pot-inscrie-la-scoala-de-vara-astra-2022/,"Studenți, masteranzi și doctoranzi din România, Republica Moldova și Ucraina (cu vârste cuprinse între 18 și 27 de ani) pasionați de istorie, geopolitică, comunicare, administrație sau film vor putea participa gratuit la Școala de Vară ASTRA ediția a XI-a, între 19 și 28 august 2022, în cadrul celei de-a 14-a ediții a Festivalului de Film și Istorii Râșnov (FFIR) a cărui temă principală este Granițe/Borders. Timp de 10 zile, participanții vor avea acces la dezbateri, conferințe, ateliere în prezența unor reputați specialiști (diplomați, istorici, politologi, sociologi, cineaști, artiști etc.), proiecții de film, concerte, expoziții în cadrul deosebit al Cetății Râșnov. Pentru a câștiga un loc la Școala de Vară ASTRA, cei interesați trebuie să trimită, până la data de 9 mai 2022, pe adresa raluca@ffir.ro, un CV și o propunere de microproiect de maxim o pagină A4 care să se circumscrie temei FFIR: „Granițe/Limite/Borders”. Microproiectul poate fi individual sau de echipă și să aibă ca finalitate: expoziție, dezbatere, cercetare, volum, film documentar etc. Pentru proiectele selectate, studenții vor avea obligatia ca pe parcursul anului 2022 să implementeze microproiectul propus, beneficiind, pentru asta, de suport din partea FFIR. Organizatorii își rezervă dreptul de a face selecția celor înscriși în limita locurilor disponibile. Este necesară cunoașterea limbii engleze la nivel mediu sau avansat. Recomandarea unui profesor este un avantaj. Programul final al prelegerilor va fi publicat la finalul lunii iunie accesând Cu 13 ediții la activ, FFIR face deja parte din identitatea culturală a Râșnovului, marcând spectaculoasa ascensiune a orașului transilvan în topul național al destinațiilor cultural-turistice (peste 400.000 vizitatori pe an). Mai multe detalii despre ediția din acest an sunt disponibile la www.ffir.ro/blog/granite-borders-la-ffir2022 și Rubrică susţinută de"
2,https://eucitesc.md/2018/02/28/audio-bizant-o-lume-pierduta-jonathan-harris-editura-baroque-booksarts/,"Jonathan Harris este profesor de istorie a Bizanțului la University of London. În această carte revizitează istoria Bizanțului dintr-o perspectivă nouă. Imperiul din răsăritul Europei a fost excepțional de longeviv. Peste Constantinopol au venit valuri de populații, de multe ori puternice și agresive, cu armate capabile să distrugă orice opoziție. Și se pare că soluția salavatoare a fost de cele mai multe ori abila transformare a dușmanilor în aliați și apoi integrarea lor în imperiu. Chiar din primul capitol al cărții autorul merge pe un câmp minat afirmând că există un manuscris la Vatican, Codex Vaticanus Graecus 156, care datează din sec.X, fiind o copie a unei relatări istorice scrise în grecește de către un oficial obscur Zosimus. Acel Zosimus a fost martorul perioadei constantiniene, care a domnit în Imperiul Roman în perioada 306-337, tot el susține că anume acest împărat a fost vinovat de prăbușirea ulterioară a imperiului prin profanarea tradițiilor de credință. Zosimus relatează apoi cum Constantin, ajuns cel mai puternic bărbat din lume, la vârsta de peste cincizeci de ani, nu a mai avut motive să-și ascundă răutatea firii. Și-a omorât tânara soție și fiul dintr-o căsătorie anterioară, iar apoi a fost cuprins de mari remușcări. Preoții l-au asigurat că nu va fi niciodată iertat de zei. S-a întâmplat atunci că în Roma să ajungă un creștin venit din Egipt care i-a zis împăratului că Dumnezul creștinilor iartă până și cele mai atroce păcate. Contantin a mușcat nada și așa a pus capăt politicii de persecuții și a încurajat deschis biserica creștină……. Iar ce a urmat cu creștinusmul cunoaștem cu toții. Cronica audio o puteți asculta aici"
2,https://eucitesc.md/2018/02/28/celebrarea-noului-an-chinezesc-la-filarmonica-nationala-serghei-lunchevici/,"Pe 01 Martie, ora 17.00, în incinta Filarmonicii Naționale ”Serghei Lunchevici”are loc celebrarea Anului Nou chinezesc. Concertul va face să vă simțiți o părticică din marea familie chineză. Cu ocazia acestei sărbători, foarte mulți chinezi din lumea întreagă preferă să se întoarcă la ei acasă, călătorind, alături de turiștii care sunt atrași de cultura și frumusețea Chinei. În prima zi a anului nou, oamenii se îmbracă cu haine noi şi încep să-şi viziteze rudele şi prietenii. Ei îşi adresează reciproc urări de viaţă lungă, sănătate, prosperitate. În perioada sărbătorii peste tot domină atmosfera de bună-dispoziţie. Lipirea pe uşi şi pe porţi a unor perechi de versuri pentru Anul Nou şi a tablourilor tradiţionale cu acest prilej fac parte din obiceiurile populaţiei atât în mediul rural, cât şi urban al Chinei. De obicei, în ajunul sărbătorii, oamenii cumpără de la magazine sau chiar de la vânzătorii ambulanţi astfel de perechi de versuri sau tablouri şi le lipsesc la intrarea în casă sau pe pereţi, pentru a crea o atmosferă sărbătorească şi mai ales pentru a avea noroc în anul care vine. Perechea de versuri este cu rimă, fiecare este alcătuit din 5 sau 7 caractere. Sunt scrise cu tuş negru pe hârtie roşie şi simbolizează dorinţele sau speranţele gazdei în noul an. Programul îl puteți vedea în imaginea de mai jos sau pe Intrarea liberă."
2,https://eucitesc.md/2018/02/28/bogdan-raileanu-tot-spatiul-dintre-gandurile-mele-cel-mai-bun-debut-2017-din-romania/,"Cartea lui Bogdan Răileanu (n. 1980) este cel mai bun debut din 2017 potrivit recenziei lui Marius Chivu de la “Bogdan Răileanu vine în literatură, ca majoritatea debutanţilor în proză din ultimii ani, dintr-un mediu nefilologic, de unde, probabil, naturaleţea şi prospeţimea tematică. Şapte dintre cele unsprezece proze au personaje – tineri sau la vîrsta a doua – din clasa de mijloc, ancorate într-un stil de viaţă urban (şi) contemporan. Povestirea „Alex“ este despre un homeless care umblă prin oraş însoţit de o haită de cîini vagabonzi trăind, ca orice boschetar, la limita existenţei şi a umanităţii, dar pînă şi acel personaj are un trecut, în anii ’90, de familist şi o fostă carieră în jurnalism. Iar schiţa „Muşcă şi taci“ abordează cu umor obsesia naţională pentru Sfînta Parascheva, însă din perspectiva unui preot şi a unei călugăriţe învăţăcele. Restul povestirilor au protagonişti cu profilul, preocupările şi problemele acestor vremuri. În „Mîncare pentru lesbiene“, bucătăreasa unei agenţii de creaţie este deranjată, pe de o parte, de cerinţele meniului de post al directorului, un fel de corporatist smintit întru credinţă, pentru care religia pare a fi un set de superstiţii de business; pe de altă parte, nu se simte confortabil să muncească pentru cele două lesbiene care, deşi nu şi-au făcut coming out -ul, au fost surprinse în flagrant delict de tandreţe prin birouri. În „Ce mai face Vincent Gallo“, un tip pleacă în vacanţă în străinătate împreună cu fosta lui iubită, gravidă, şi cu prietenul acesteia, înfruntînd deopotrivă semnele oboselii/îmbătrînirii propriului corp şi frustrarea de a-şi vedea fosta femeie în curs de împlinire cu un alt bărbat. În „Ultimul rinocer alb“ (probabil cea mai bună proză din carte, are şi cele mai multe niveluri de semnificaţii), un tînăr activist, proaspăt tată, pleacă în munţi împreună cu o echipă de activişti de la Greenpeace, pentru a surprinde în flagrant o încărcătură de lemn tăiat ilegal în beneficiul firmei Schweihofer, cu o zi înainte de botezul fiului său, botez care are loc, la insistenţele mamei-soacre, la mănăstirea unde se află moaştele lui Arsenie Boca. „Pe plaja Marona“ , proză artsy -cosmopolită, este despre relaţia tată – fiu conflictuală d.p.d.v. financiar” Continuarea pe Bogdan Răileanu, Tot spaţiul dintre gândurile mele, Editura Polirom, 2017."
2,https://eucitesc.md/2018/03/01/premiera-la-chisinau-lansarea-filmului-marea-unire-romania-la-100-de-ani-si-albumul-romania-evolutie/,"Premiera documentarului jurnalistic “Marea Unire – România, la 100 de ani”, realizat de Agenţia Naţională de Presă a României AGERPRES, a avut loc ieri seară la Centrul Cultural „Odeon” din Chişinău, Evenimentul a fost organizat de Ambasada României în R. Moldova, Institutul Cultural Român „Mihai Eminescu” la Chişinău, Agenţia Naţională de Presă AGERPRES şi Agenţia Informaţională de Stat „MOLDPRES”. Potrivit organizatorilor, „Marea Unire – România, la 100 de ani”, documentarul video produs de AGERPRES, este o invitaţie la o călătorie emoţionantă şi captivantă, trăită şi nu doar povestită de oameni pentru care România înseamnă şi o colecţie de momente istorice importante în naşterea acestui stat. AGERPRES a mers pe urmele celor care au înfăptuit Unirea: în Basarabia, Bucovina de Nord şi Transilvania, iar urmaşii celor care au pus umărul la reîntregirea ţării deschid culisele celui mai important moment istoric. Filmul „Marea Unire – România, la 100 de ani” are o durată de o oră şi 20 de minute şi este o producţie AGERPRES. Regia este semnată de Marilena Stănescu, Mihuț Nastasache şi Sergiu Olteanu. Tot aici a fost vernisată expoziţia „România. Evoluţie” şi albumul cu acelaşi titlu, realizate de AGERPRES. Fondată în 1889, AGERPRES este Agenția Națională de Presă a României. Aceasta are rolul de a oferi informaţii echilibrate, cu caracter imparțial şi de a fi principala sursă de informare pentru cetătenii şi instituțiile din țară, dar şi cea mai importantă sursă de ştiri despre România, în exterior. Din 1921, agenția a avut o transmisie neîntreruptă de știri și informație."
2,https://eucitesc.md/2018/03/01/a-fost-lansata-bibliografia-speranta-si-destinul-unui-cronicar-nicolae-roibu-prozator-si-publicist/,"Bibliografia „Speranţa şi destinul unui cronicar. Nicolae Roibu – prozator şi publicist” a fost lansată la Biblioteca Naţională a R. Moldova, În bibliografie sunt incluse toate publicațiile protagonistului în revistele „Moldova”, „Femeia Moldovei”, „Limba Română”, „Viața Basarabiei: serie nouă”, în ziarele „Tinerimea Moldovei”, „Literatura și arta”, “Timpul”, „Moldova Suverană”, la Agenţia Informaţională de Stat MOLDPRES etc. Biobibliografia conține 5291 de descrieri bibliografice, 441 de reportaje arhivate, 43 de titluri de emisiuni literare incluse în „Fonoteca de Aur a Radioului Național”. Nicolae Roibu este autorul mai multor cărţi, supranumit de critici literari „cronicar al vieţii culturale, cu sensibilitate şi receptivitate de seismograf”, „ultimul cronicar al secolului trecut şi cel dintâi al mileniului trei”. Membru al Uniunii Jurnaliştilor din R. Moldova, al Uniunii Scriitorilor din R. Moldova, precum şi din România. Este deţinătorul mai multor premii şi diplome de merit, decorat cu Ordinul „Gloria Muncii”. În calitate de reporter de către Ministerul Culturii a fost desemnat laureat al Premiului „Gheorghe Cincilei” în domeniul promovării culturii în mass-media. Scriind despre cultură, Nicolae Roibu a întocmit un Calendar Cultural al ţării, unde înregistrează toate evenimentele marcante din domeniu, inclusiv zilele de naştere ale personalităţilor notorii."
2,https://eucitesc.md/2021/04/04/publicatia-pentru-copii-si-adolescenti-florile-dalbe-aniverseaza-80-de-ani-de-la-fondare/,"Publicația periodică săptămânalul educativ-cognitiv și literar-artistic pentru copii și adolescenți aniversează 80 de ani de la fondare. Primul ziar al copiilor editat la Chișinău a văzut lumina tiparului în martie 1941, anunță În perioada 1941-1990 dincolo de balastul ideologic iminent revista a devenit o tribună a tinerilor talente, mulți scriitori își publicau aici poeziile și povestirile, astfel ziarul afirmându-se drept o preţioasă publicaţie periodică de cultură generală. De-a lungul anilor din redacția săptămânalului au făcut parte scriitori și oameni de cultură, printre care: Grigore Vieru, Aureliu Busuioc, Liviu Damian, Gheorghe Marin, Vitalie Filip, Gheorghe Gheorghiu, Arhip Cibotaru, Gheorghe Malarciuc, Mihail Ion Cibotaru, Raisa Lungu-Ploaie, Gheorghe Blănaru, Ariadna Şalari, Ludmila Vătavu, Aurel Ciocanu etc. În anul 2008, la Paris, revistei și redactorului-șef Ion Anton, membru al Uniunii Scriitorilor din Moldova și al Uniunii Scriitorilor din România, i s-a decernat Premiul Internațional pentru Calitate și Excelență „Steaua Calității”, categoria Aur, atribuit de Consiliul Internațional al Business Initiative Directions. De asemenea, în anul 2010, revistei i-a fost decernat premiul ONU în domeniul Drepturilor Omului pentru pagina tematică lunară „Drepturile mele, ce să fac cu ele?”. Pentru perseverenţă în activitatea de îmbunătăţire continuă a tuturor parametrilor calităţii, atât sub aspect conceptual-tematic, cât şi sub aspect poligrafic, revistei săptămânale pentru copii şi adolescenţi „Florile Dalbe” i-a fost decernat, la sfârșitul anului 2018, Premiul Internaţional pentru Calitate şi Excelenţă „ERA Calităţii”, categoria Platină. Revista poate fi consultată și online pe"
2,https://eucitesc.md/2022/03/09/olimpiada-de-lingvistica-in-premiera-pentru-republica-moldova/,"În Republica Moldova se va organiza, în premieră, Olimpiada de Lingvistică (OLRM), care se va desfășura în data de 19 martie 2022, la ora 15, în regim online. Olimpiada are trei secțiuni: Secțiunea Exercițiu A – elevi din clasele a V-a -a VI-a ; Secțiunea Exercițiu B – elevi din clasele a VII-a -a VIII-a; Secțiunea Performanță – elevi din clasele a IX-a – a XII-a. Pentru elevii participanți la secțiunile Exercițiu A (clasele a V-a și a VI-a) și Exercițiu B (clasele a VII-a și a VIII-a) va exista o singură etapă (națională), cea din 19 martie 2022. Aceștia vor avea de rezolvat 2 problemele (secțiunea Exercițiu A), respectiv 3 probleme într-un interval de 3 ore. Pentru elevii participanți la secțiunea de Performanță (clasele a IX-a – a XII-a), vor exista 3 etape în urma cărora se va selecta echipa care va reprezenta Republica Moldova la IOL – International Linguistics Olympiad. 19 martie 2022: prima etapă – elevii vor avea de rezolvat 3 probleme într-un interval de 4 ore. 16 aprilie 2022: participare APLO – primii 10% sau primii 20 de elevi dintre participanții de la prima etapă (cu condiția să fi obținut peste media punctajelor la nivel național) vor participa la Asia Pacific Linguistics Olympiad, unde Republica Moldova participă în calitate de țară invitată. Elevii vor avea de rezolvat 5 probleme într-un interval de 5 ore. mai 2022: selecția finală – primii 10 elevi în ordinea clasamentului de la APLO, vor face parte din lotul lărgit al Moldovei și vor beneficia de o pregătire intensivă, de către o echipa de profesori din România, urmată de o selecție finală unde vor avea de rezolvat 5 probleme în 6 ore. Primii 4 clasați vor reprezenta Republica Moldova la etapa internațională a olimpiadei. Așadar, se dă startul înscrierilor pentru această competiție, prin completarea formularului disponibil mai jos. Pentru a te înscrie, accesează următorul link și completează formularul: Pentru detalii accesați linkul"
2,https://eucitesc.md/2019/03/21/aproape-250-de-biblioteci-publice-majoritatea-de-la-sate-au-ramas-in-afara-procesului-de-modernizare/,"Aproape 250 de biblioteci publice, majoritatea de la sate, au rămas în afara procesului de modernizare în cadrul programului Novateca, implementat de către IREX-Moldova. Modernizarea acestora urmează să implice eforturi comune ale agenților economici din localitate, autorităților locale interesate de dezvoltarea instituțiilor culturale din raza administrată. Potrivit Ministerului Educației, Culturii și Cercetării, bibliotecile publice rămase înafara procesului de modernizare sunt în sate mici, cu populație de până la 500 de locuitori, unde bibliotecarii au o normă de jumătate de salariu, relatează . La 1 ianuarie, în Republica Moldova activau 1.334 de biblioteci publice teritoriale. Modernizarea acestora a început odată cu implementarea programului Novateca, în anul 2011. La acea etapă, procesul de modernizare a bibliotecilor a inclus 750 biblioteci publice, dar s-a ajuns la 1.088. În total, au fost modernizate două biblioteci publice naționale, două – municipale, zece – orășenești, 25 – raionale și 1.049 comunale și/sau sătești. Modernizarea bibliotecilor înseamnă transformarea lor în centre comunitare active care oferă comunității acces la un spațiu public modern, dotat cu calculatoare conectate la internet, dar și servicii inovative de informare menite să îmbunătățească viața cetățenilor. Programul Novateca este parte a inițiativei Global Libraries a Fundației Bill & Melinda Gates, care se concentrează pe facilitarea accesului populației la calculatoare, Internet și instruire prin intermediul bibliotecilor publice. Costul proiectului în Republica Moldova a fost de 15 mii de dolari."
2,https://eucitesc.md/2019/09/06/pentru-autorii-de-orice-varsta-muzeul-national-al-literaturii-romane-iasi-organizeaza-concursul-national-de-proza-mihail-sadoveanu/,"Muzeul Național al Literaturii Române Iași organizează cea de-a X-a ediție a Concursului Național de Proză „Mihail Sadoveanu”, ce se adresează autorilor de orice vârstă, din România și din afara granițelor țării, care nu au debutat editorial, transmit Pentru înscriere, participanții trebuie să trimită un exemplar din 1-3 lucrări în proză, inclusiv fragmente de roman, max. 15 pagini fiecare până în ziua de 15 octombrie (data poștei). Lucrările, redactate în format electronic (font Times New Roman, mărime 13, interlinie 1) și printate în format A4, trebuie semnate cu un motto și trimise sau depuse la secretariatul Muzeului Național al Literaturii Române Iași (adresa: Muzeul Național al Literaturii Române Iași, str. V. Pogor nr. 4, cod poștal 700110, Iași, cu mențiunea Pentru Concursul Național de Proză „Mihail Sadoveanu”), unde vor fi înregistrate și păstrate până la încheierea perioadei de expediere. În coletul poștal trebuie introdus și un plic închis (având același motto) care va conține numele și prenumele autorului, un CV de prezentare și date de contact (număr de telefon, adresă de domiciliu, e-mail), care vor fi folosite doar pentru anunțarea câștigătorilor. Juriul va fi compus din cel puțin trei membri, scriitori, și va fi stabilit de Muzeul Național al Literaturii Române Iași. În urma corectării textelor, se vor acorda Marele Premiu „Mihail Sadoveanu”, premiile I, II, III și trei mențiuni. Premierea se va face duminică, 10 noiembrie, la Muzeul „Mihail Sadoveanu”, în ziua a doua a programului cultural Zilele „Mihail Sadoveanu”."
2,https://eucitesc.md/2019/08/26/aparitie-editoriala-stiinta-paul-goma-cuvantul-basarabeanului-razvratit/,"anunţă lansarea unei noi cărţi: „Paul GOMA. Cuvântul basarabeanului răzvrătit” un volum de carte din Colecția Personalitați notorii. Prefață, selecție și coordonare de Aliona Grati. Lucrarea face parte din colecţia de carte „Personalităţi notorii”. În cele patru compartimente ale ei (I. Analize. Interpretări; II. Biblioteca Paul Goma (Cronici. Studii); III. Paul Goma prin el însuşi şi IV. Viaţa în imagini) alcătuitorul volumului urmăreşte să pună în evidenţă „răspunsul” lui Paul Goma în dialogul existenţial şi literar. Cartea cuprinde exegeze despre toate creaţiile lui Paul Goma, acestea alcătuind împreună un bun demers introductiv. Criteriul de selecţie al articolelor a fost dictat şi de intenţia de a pune în evidenţă evoluţia exegezei asupra creaţiei lui Paul Goma, de la primele recenzii la cărţile de debut ale scriitorului până la cele mai importante şi edificatoare teze ale unor reputaţi critici, istorici literari şi scriitori. Contribuţia scriitorului la lupta de apărare a demnităţii omului din 1977, demersul său de democratizare a societăţii româneşti în plin regim ceauşist, dar şi efortul iniţiatorilor unor dialoguri impresionând prin mărturiile intervievatului sau ale unor simpatizanţi ai scriitorului, însoţite de instantaneele fotografice din biografia lui Paul Goma întregesc portretul scriitorului basarabean şi deschid alte perspective asupra personalităţii sale. Volumul este destinat cercetătorilor literari, istoricilor, jurnaliștilor, studenților și profesorilor, celor interesați de măsura omului răzvrătit, Paul Goma."
2,https://eucitesc.md/2021/06/29/centrul-de-informare-turistica/,"anunță o nouă etapă de selecție a voluntarilor în cadrul primului , prima platformă de asistență și consultanță pentru turiști și este cel mai vizitat spațiu de informare de către oaspeții capitalei și țării. Tocmai de aceea, sunt în căutarea unor voluntari dornici să ofere suport turiștilor interesați de obiectivele orașului și destinațiile din țară, dar și de evenimentele culturale, gastronomice și sportive. Persoane ambițioase și active, indiferent de vârstă, vorbitori începători sau mai avansați de limbă engleză, rusă, germană, italiană, spaniolă, poloneză, franceză sau oricare altă limbă străină, care cunosc obiectivele turistice ce merită a fi vizitate în Moldova și doresc să petreacă timpul liber într-un mod distractiv, constructiv, sunt invitați să se alăture echipei La începerea stagiului, voluntarii vor fi instruiți iar la finalizarea stagiului vor primi un certificat de voluntariat, care va atesta colaborarea cu Centrul de Informare Turistică și experiența valoroasă acumulată. De asemenea, pe parcursul stagiului, voluntarii vor beneficia de posibilitatea de a participa la diverse training-uri/seminare, tururi de informare, excursii si participări la evenimentele organizate de ANTRIM sau în colaborare cu diferiți parteneri. Cei interesați trebuie sa completeze formularul, accesează . Selecția candidaților se va realiza în urma unei convorbiri."
2,https://eucitesc.md/2018/07/12/incepe-turneul-lelita-franta-joaca-sarba-moldoveneasca/,"Un grup de muzicieni renumiți din Franța, în colaborare cu instrumentiști moldoveni, vor oferi șase concerte inedite de muzică clasică basarabeană la Chișinău, dar și în mai multe localități din R.Moldova. Spectacolele gratuite vor avea loc în perioada 12-17 iulie în cadrul celei de-a doua ediție a turneului rural Lelița Franța Joacă Sârba Moldovenească , transmite Duete, trio, cvartete și alte lucrări ale compozitorilor Ștefan Neaga, Alexei Stârcea, Aleksandr Mulear, Simion Lungul, Arcadi Luxemburg, David Gerșfeld, Solomon Lobel, Max Fișman, Vladimir Rotaru, Gheorghe Mustea, Oleg Negruță și alți compozitori basarabeni vor răsuna ca pentru prima dată după decenii de tăcere. Turneul rural Lelița Franța Joacă Sârba Moldovenească va trece prin localitățile, Rădeni, Călărași, Chișinău, Biserica Sf. Dumitru, Bulboaca, Castel Mimi, Mirești, Hâncești, Brăviceni, Orhei, și Hrușova, Criuleni. Spectacolele vor începe la ora 18.00. Turneul este organizat în cadrul proiectului independent ARC muzical-istoric și își propune ”redescoperirea, conservarea și difuzarea unui segment din patrimoniul istoric, intelectual și cultural în dispariție al Republicii Moldova – muzica clasică de la începutul/jumătatea sec. XX, material original, necunoscut și interesant, specific prin melodiile și ritmurile folclorice românești: energia dansului național, durerea cântului doinit, expresivitatea nerafinată a sincerității țăranului”."
2,https://eucitesc.md/2018/03/10/instrumente-medievale-de-tortura-o-expozitie-internationala-din-polonia/,"Până la 31 mai 2018, găzduieşte o expoziție internațională de instrumente de tortură medievală, organizată de Societatea ARANEUS din Polonia . Expoziția prezintă peste 50 de replici de instrumente de tortură, utilizate în Evul Mediu în întreaga Europă. Instrumentele de tortură expuse, provenind din inventarul autorităților laice sau religioase (inchiziția) ale acelor vremuri întunecate, ilustrează sugestiv gustul pentru cruzime de-a lungul secolelor, atât la nivel individual, cât și la cel comunitar. Din punct de vedere tematic, expoziția reprezintă o provocare. Ea ne face să cunoaștem atrocitățile săvârșite în Evul Mediu în numele „dreptății”, scoțând în prim-plan părțile sumbre ale naturii umane. În același timp, expoziția este un îndemn de a înțelege gravitatea faptelor istorice săvârșite și de a nu fi indiferenți față de orice tip de violență. Program de vizitare: luni – duminică, între orele 10.00 și 17.00 / 18.00. Vineri – închisă. Costul biletului: 80 lei (preț întreg), 60 lei (preț redus, pentru pensionari, elevi, studenți și alte categorii care beneficiază de facilități), 40 lei (pentru persoanele care vizitează expoziția în grup mai mare de 10 persoane). Sursa foto:"
2,https://eucitesc.md/2019/11/13/chisinau-lansarea-filmului-romanesc-intre-chin-si-amin-primul-film-artistic-inspirat-din-realitatea-reeducarii-prin-tortura-de-la-pitesti/,"La Chişinău se anunţă lansarea filmului românesc „Între chin și amin”. O istorie cutremurătoare din istoria modernă. Primul film artistic inspirat din realitatea reeducării prin tortură de la Pitești. Un film de Toma Enache, cunoscut publicului pentru spectacolele de teatru și pentru filmul „Nu sunt faimos, dar sunt aromân”. Într-o țară în care puțini torționari au ajuns în fața justiției iar temuții „securiști” de dinainte de 1989 s-au „evaporat”, filmul „Între Chin și Amin” ne ajută să nu uităm de cutremurătoarele torturi de care au fost capabili românii față de români în anii de coșmar de la începutul regimului comunist din România. Lansarea va avea loc în data de 17 Noiembrie la Cinema Odeon, strada M. Eminescu 55. Orele de difuzare: 12:00 şi 15:00. Preţul unui bilet este de 150 MDL. Biletele se găsesc pe site-ul La lansare vor fi prezenţi regizorul filmului şi câţiva actori. Fondurile acumulate din vânzarea de bilete sunt pentru Proiectul „Adoptă un Copil”, proiect ce susţine copiii talentati din familii vulnerabile, sprijinit de"
2,https://eucitesc.md/2021/04/28/mecc-a-receptionat-al-doilea-lot-de-laptopuri-din-cele-10-000-achizitionate-in-cadrul-proiectului-reforma-invatamantului-in-moldova/,"Ministerul Educației, Culturii și Cercetării a recepționat cel de-al doilea lot de 7600 laptopuri din totalul celor 10 000 achiziționate în cadrul Proiectului „Reforma Învățământului în Moldova”, potrivit comunicatului . La fel ca și primele 2400 de unități de tehnică, acestea vor fi transmise consiliilor raionale/municipale, care vor repartiza laptopurile către instituțiile de învățământ ce au raportat astfel de necesități în rândul elevilor. Laptopurile din primul lot au ajuns deja în raioanele și municipiile: Chișinău, Orhei, Ungheni și Căușeni. Repartizarea celui de-al doilea lot a început la 26 aprilie și va acoperi necesitățile din celelalte 31 de raioane/municipii din țară. Amintim că potrivit ultimelor date, colectate de MECC prin Sistemul Informațional de Management în Educație (SIME), 9484 de elevi din clasele V-XII au nevoie de un calculator pentru a se conecta la lecțiile desfășurate online, informațiile fiind furnizate de către directorii instituțiilor de învățământ general. Prin urmare, această achiziție va acoperi integral nevoile elevilor din ciclul gimnazial și liceal pentru a avea acces la procesul educațional la distanță. Proiectul „Reforma Învățământului în Moldova” este un împrumut investițional specific, acordat de Banca Mondială, implementat în perioada aprilie 2013 – aprilie 2022, care sprijină Guvernul Republicii Moldova prin finanțarea activităților ce vor consolida calitatea educației şi vor duce spre un sector al educației mai eficient."
2,https://eucitesc.md/2018/03/04/olga-slastihina-a-inaugurat-o-expozitie-personala-de-arta-decorativa-la-biblioteca-nationala/,"O expoziţie personală de artă decorativă cu genericul „Chipul femeii” a Olgăi Slastihina a fost vernisată ieri în cadrul Salonului de artă al Bibliotecii Naţionale, informează Expoziţia cuprinde 24 de lucrări cu chipuri de femei în tehnică mixtă şi 22 de bijuterii (coliere), confecţionate manual din pietricele naturale. Svetlana Miron, şefa secţiei Colecţie de Artă şi Hărţi a instituţiei, a menţionat că Olga Slastihina este pasionată de arta decorativă aplicată: confecţionează icoane în tehnică batic, brodate cu mărgele şi cu fir auriu. Potrivit Svetlanei Miron, vernisajul a decurs într-o atmosferă inedită, lejeră, de dialog, în care Olga Slastihina, în calitate de ghid al lucrărilor sale a răspuns la întrebările vizitatorilor. Olga Slastihina este arhitect de profesie, a fost cadru didactic la Universitatea Tehnică a Moldovei şi colaborator ştiinţific în secţia etnografie şi artă a Academiei de Ştiinţe a Moldovei. A avut expoziţii personale la Chişinău, Moscova, Sankt Petersburg şi în alte oraşe din R. Moldova şi Federaţia Rusă. Expoziţia va fi deschisă până la 30 martie."
2,https://eucitesc.md/2021/04/28/presedintia-a-transmis-muzeului-national-de-istorie-copia-pectoralului-de-la-tovsta-mohila-obiect-de-valoare-istorica-din-tezaurul-ucrainean/,"Consiliera prezidențială pentru cultură, Angela Brașoveanu Erizanu, a transmis astăzi Muzeului Național de Istorie a Moldovei copia pectoralului de la Tovsta Mohila, obiect de valoare istorică din tezaurul ucrainean. Copia pectoralului fusese oferită în dar Președintei Maia Sandu de către omologul său ucrainean, Volodymyr Zelenskyy, în timpul vizitei sale la Kyiv din luna ianuarie a.c., potrivit comunicatului de pe site-ul Obiectul transmis în gestiunea muzeului este o copie fidelă și detaliată a pectoralului de aur din seria „Aurul Sciților” – tezaur datat cu sec. 4 î.Hr., descoperit în anul 1971 în localitatea Tovsta Mohila din preajma orașului Dnipro, actualmente element important al tezaurului național al Ucrainei. Pectoralul – un colier de aur cu masa de 1,14 kg și diametrul de peste 30 cm – este compus din trei niveluri ce conțin scene din viața cotidiană a vremii, elemente florale și animale de pradă și creaturi fantastice. În prezent, bijuteria este păstrată în Muzeul de Bijuterii Istorice din Kyiv. „Cadourile protocolare cu valoare culturală sau științifică trebuie valorificate în interes public, fiind puse la dispoziția cercetătorilor și publicului larg”, a menționat Angela Brașoveanu Erizanu în cadrul ceremoniei de transmitere a copiei pectoralului către Muzeul de Istorie. Dr. conf. Eugen Sava, directorul Muzeului Național de Istorie a Moldovei, a mulțumit echipei prezidențiale pentru gest și a dat asigurări că bijuteria transmisă va avea un loc de cinste în colecția instituției muzeistice. Copia pectoralului din tezaurul sciților de la Tovsta Mohila va face obiectul cercetării specialiștilor de la muzeu, dar va putea fi apreciată și de publicul larg, în cadrul expoziției de obiecte decorative și bijuterii din metale prețioase. Vizitatorii Muzeului de Istorie vor putea admira copia pectoralului de la Tovsta Mohila în expoziția permanentă a muzeului după sărbătorile de Paști."
2,https://eucitesc.md/2021/03/27/scriitorul-ioan-manascurta-s-a-stins-din-viata-la-varsta-de-67-de-ani-rapus-de-covid-19/,"Prozatorul, publicistul, eseistul și traducătorul Ioan Mânăscurtă, deținător al Ordinului ”Gloria Muncii”, Maestru al Literaturii, laureat al mai multor premii literare, s-a stins astăzi din viață, fiind infectat de COVID-19, la vârsta de 67 de ani. Pe 28 aprilie, urma să împlinească 68 de ani, informează Ioan Mânăscurtă s-a născut la 28 aprilie 1953 în satul Popeștii de Sus, raionul Drochia. În 1970-1975, și-a făcut studiile la Universitatea de Stat din Moldova, Facultatea de Filologie, specialitatea ziaristică. Primele lucrări de proză și publicistică le-a publicat în revista ”Moldova”, fiind susținut de către redactorul-șef al acestei publicații, Mihail Gheorghe Cibotaru și secretarul responsabil de redacție, Alexandru Gromov. După absolvirea Facultății, a fost redactor la ziarul ”Tinerimea Moldovei”, ulterior la revista ”Femeia Moldovei”, unde a publicat o serie de interviuri cu personalități ale culturii din R. Moldova, precum și eseuri despre clasicii literaturii române. Mai târziu, a fost redactor-șef la Colegiul pentru traduceri al Uniunii Scriitorilor, iar din 1992 – director al Editurii Uniunii Scriitorilor din Moldova. A susținut rubrici la revistele ”Moldova”, ”Chipăruș”, ziarele ”Patria tânără”, ”Flux” și la alte publicații. În 1979, Ioan Mânăscurtă a debutat editorial cu volumul de interviuri și eseuri ”Noi și gândurile noastre”, urmat de cărțile ”Bărbații Universului”, ”Lecția de suflet”, ”Artefact”, ”Mâine când ne vom întâlni pe pământ”, ”Tăierea capului”, ”Marea vânătoare”, ”Înnodarea lui ceva cu altceva”, ”Ieșirea din timp”, ”Deslușirea semnelor” ș.a. Proza lui a fost tradusă în limbile rusă și ucraineană, iar romanul pentru adolescenți ”Artefact” – în franceză, cehă, japoneză, bulgară ș.a. De asemenea, a editat, împreună cu pictorul Sergiu Puică, dicționarele ilustrate bilingve: ”Primul meu dicționar” (român-francez, român-rus, român-englez, român-ucrainean, român–găgăuz și român-bulgar). Din 2015, biblioteca din satul natal îi poartă numele. Amintim că De Ziua Internațională a Cititului Împreună , a lansat o nouă ediție a Programului de lectură „Chişinăul citeşte” iar cartea scriitorului Ioan Mânăscurtă a fost inclusă în program. Evenimentul a avut loc la 3 februarie 2021, la Biblioteca Centrală, cu participarea autorilor celor trei lucrări selectate pentru trei categorii de cititori (copii, tineri, adulți)."
2,https://eucitesc.md/2021/06/08/lansarea-romanului-margareta-noastra-de-dumitru-crudu-la-libraria-din-centru/,"Joi, 10 iunie la ora 18.15, la Librăria din Centru (bd. Ștefan cel Mare, nr.126) din Chișinău, va avea loc lansarea noului roman Margareta noastră, de Dumitru Crudu, apărut la în colecția Rotonda, coordonată de Emilian Galaicu-Păun. Alături de autor vor participa: Lucia Țurcanu Ion Buzu Tatiana Ciocoi Moderator: Emilian Galaicu-Păun Dumitru Crudu este unul dintre cel mai valoroşi scriitori contemporani ai noştri: nu doar în poezie, ci şi în proză. Are multe talente, dar una dintre cele mai mari calităţi ale sale este capacitatea exemplară de a căuta, de a răscoli în «propriul gunoi». El ştie să caute «în lucrurile neînsemnate», pline de «eroi ratați», «oameni mărunţi» şi «istorii meschine», ca să ne scoată la lumină ceea ce contează cu adevărat. Crudu ştie că ciupercile bune cresc în gunoi şi mai ştie să le distingă: cele prea frumoase te otrăvesc, cele mai putin atrăgătoare te hrănesc. Asta e o calitate de mare scriitor: în lucrurile mici, mărunte, degradate, să ştii să cauți şi să găseşti ascunsă viaţa în plinătatea ei tragică, veselă, tristă şi uneori fericită. Viața noastră tragică şi fericită e aici, în lucrurile mici, nu în altă parte. Şi o găsiţi povestită mai ales în cărţile lui Dumitru Crudu – începănd cu cel mai nou roman al său pe care-l aveţi în fată. (Vasile Ernu) DUMITRU CRUDU (născut în 1967, în Flutura, Ungheni, Republica Moldova) este prozator, dramaturg, poet și unul dintre autorii Manifestului Fracturismului, apărut pentru prima dată în ziarul Monitorul de Brașov. În 2003 a primit premiul UNITER și Premiul Fundației Principesa Margareta pentru Cea mai bună piesă de teatru din România (Alegerea lui Alexandru Sutto). Este primul dramaturg român jucat în Africa și în America Centrală. În proză a debutat în 2008 cu romanul Măcel în Georgia. Cu romanul Un american la Chișinău a fost nominalizat la premiul Visegrad Eastern Partnership Literary Award din Bratislava și la premiul pentru proză al revistei Observator cultural. În 2018, pentru cartea de proză scurtă Salutări lui Troțki a primit Premiul „Ion Creangă“ al Academiei Române. În 2019 a publicat romanul Ziua de naștere a lui Mihai Mihailovici. Unul dintre romanele sale, Oameni din Chișinău, a fost tradus în limba cehă, iar o parte din povestirile sale au fost traduse în engleză, franceză, germană și suedeză și au apărut în reviste literare și antologii."
2,https://eucitesc.md/2021/06/08/academia-de-stiinte-a-moldovei-lanseaza-saptamanii-stiintei-dedicata-celei-de-a-30-a-aniversari-de-la-proclamarea-independentei-republicii-moldova/,"Ministrul Educației, Culturii și Cercetării Lilia Pogolșa a participat la evenimentul online de lansare a „Săptămânii Științei”, organizată de Academia de Științe a Moldovei (AȘM), dedicată celei de-a 30-a aniversări de la proclamarea independenței Republicii Moldova, împlinirii a 60 de ani de la fondarea AȘM și a 75 de ani de la crearea primelor instituții științifice de tip academic, potrivit Ministrul Lilia Pogolșa a adresat felicitări întreg corpului academic din țara noastră, menționând că mediul științific prin performanță, muncă asiduă și dedicație profesională reprezintă potențialul științific al Republicii Moldova. „Pe parcursul celor VI decenii de istorie instituțională, Academia de Științe a Moldovei, în comun cu institutele de cercetare și universitățile, prin potențialul lor de cunoaștere științifică, se implică activ în viața societății și contribuie la progresul și prosperitatea Republicii Moldova, exercitând rolul de consultant strategic al Guvernului privind stabilirea priorităților în domeniul cercetării fundamentale și aplicative. În acest onorabil interval de existență, Academia de Științe a Moldovei a oferit țării și lumii numeroși cercetători care au devenit personalități marcante în istoria științei, a generat idei și teorii inovatoare în diverse domenii ale științei și tehnologiei, a contribuit la transformarea invențiilor în tehnologii performante pentru binele națiunii și omenirii. În numele Ministerului Educației, Culturii și Cercetării îmi exprim înalta considerație și apreciere față de oamenii de știință, cărora le mulțumim pentru excelența în activitatea de cercetare, performanțele la nivel național și internațional” a mai menționat ministrul. În cadrul „Săptămânii Științei”, dedicată împlinirii a 60 ani de la fondarea Academiei de Științe a Moldovei și a 75 ani de la crearea primelor instituții de tip academic, AȘM organizează mai multe activități printre care Simpozion Internațional „Studiul artelor în context european”, Conferința științifică națională cu participare internațională „100 de ani ai Insulinei”, Conferința Științifică Internațională „Tehnologii moderne: actualitate și perspective”, la care vor participa reprezentanții mediului academic din țara noastră cât și de peste hotare. P."
2,https://eucitesc.md/2020/06/01/desenele-din-poeme-un-nou-atelier-de-creativitate-online/,"lansează un nou atelier de creativitate online, care îmbină literatura pentru copii cu pictura sau desenul, numit: „Desenele din poeme”. Acesta presupune crearea unor desene și/sau benzi desenate inspirate de două poeme semnate Otilia Cazimir și George Topîrceanu. La atelier pot participa copii cu vârsta cuprinsă între 9 și 12 ani. Desenele și/sau benzile desenate vor fi trimise la adresa de e-mail: pedagogiemuzeala.mlriasi@gmail.com , împreună cu numele autorului, vârsta, adresa, numărul de telefon, în perioada 1-10 iunie 2020. Poemele propuse de ei sunt următoarele: Un cămin de păsărele de Otilia Cazimir În pădure, la cămin, Zarvă mare în pridvor. Unii pleacă, alţii vin De la treburile lor. La bucătărie Şi prin dormitoare, Bat din aripioare, Fac gospodărie: Două codobaturi Mătură prin paturi, Două gheonoaie Spală rufe-n ploaie, Două pitulici Adună furnici, Şi două răţuşte Răsucesc găluşte! Numai cucul, moş portar, Care n-are altă treabă, Stă pe-o vargă de arţar Şi pe toată lumea-ntreabă: – Cu? Cu? Zi de vară de George Topârceanu Linişte. Căldură. Soare. Sălciile plângătoare Stau în aer, dormitând. Un viţel în râu s-adapă Şi-o femeie, lângă apă, Spală rufele, cântând. Şi din vale abia vine Murmur slab, ca de albine, Somnoros şi uniform: Râul, strălucind în soare, Ceartă sălciile, care Toată ziulica dorm. Sub o salcie bătrână Şi cu-o carte groasă-n mână Care-mi ţine de urât, M-am culcat în fân pe spate, – Somnul lin, pe nechemate, A venit numaidecât. Cântec, murmur, adiere De zefir în frunze piere Şi rămâne doar un glas Care umple valea-ngustă. Ia te uită, o lăcustă Mi-a sărit tocmai pe nas! Proiect coordonat de Cătălin-Mihai Ștefan și Corina Mocanu-Irimiță. Mai multe detalii pe"
2,https://eucitesc.md/2021/05/25/scriitoarea-ioana-parvulescu-castigatoarea-premiului-national-de-proza-ziarul-de-iasi/,"Câştigătorul din acest an al Premiului Naţional de Proză „Ziarul de Iaşi” pentru cea mai bună carte publicată în anul 2020 este scriitoarea Ioana Pârvulescu, premiu acordat pentru volumul „Prevestirea”, apărut la Editura Humanitas, potrivit Decizia a fost luată de către juriul format din scriitorii şi criticii Alexandru Călinescu, în calitate de preşedinte, Bogdan Creţu, Codrin Liviu Cuţitaru, Doris Mironescu şi Antonio Patraş. Totodată, juriul a decis ca în acest an premiul pentru debut să îi revină tinerei scriitoare Antonia Mihăilescu, pentru volumul „note din secolul kitsch”, apărut la Editura Tracus Arte. Ioana Pârvulescu este scriitoarea laureată a ediţiei din acest an, a XVIII-a, a Premiului Naţional de Proză „Ziarul de Iaşi”, premiu care, conform regulamentului, se acordă doar o singură dată unui scriitor. Volumul „Prevestirea”, apărut anul trecut la Editura Humanitas, va fi astfel recompensat cu lucrarea realizată în bronz de către sculptorul Sorin Purcariu, sculptură cu titlul „Muza înaripată”. Alexandru Călinescu, preşedintele juriului, afirmă despre câştigătoare faptul că „este o personalitate culturală de prim plan”, făcând totodată o scurtă trecere în revistă a activităţii sale. „Premiul Naţional de proză al «Ziarului de Iaşi» merge acum către o personalitate culturală de prim plan, binecunoscută atât în mediile literare cât şi în cele academice. Profesoară la Universitatea din Bucureşti, Ioana Pârvulescu s-a ilustrat în critica literară, în eseu, a scris pagini admirabile despre perioada interbelică şi despre secolul al XIX-lea, despre Bucureşti, despre personajele literare şi despre Caragiale. Dan C. Mihăilescu spune undeva că «Ioana Pârvulescu nu are pereche pe piaţa eseului nostru literar» fiindcă «are lumea ei, cu totul şi cu totul aparte». După debutul în roman cu Viaţa începe vineri (2009), Ioana Pârvulescu s-a impus şi în ipostaza de prozatoare. Romanul Prevestirea are o miză înaltă, prin reinterpretarea istoriei lui Iona din Vechiul Testament. Rod al unei ample şi riguroase documentaţii, romanul vrea să pună în evidenţă, după chiar declaraţiile autoarei, «zbuciumul omenesc», întâmplările pe care le trăieşte Iona fiind simbolice pentru vieţile noastre. Un roman în care, dincolo de arhitectura ideilor, se vede plăcerea povestirii. O lectură pasionantă, aşadar, şi care invită totodată la meditaţie”, a afirmat Alexandru Călinescu. Ioana Pârvulescu: Romane traduse în zece limbi Ioana Pârvulescu este scriitoare şi profesor la Facultatea de Litere din Bucureşti, unde predă literatură română modernă. Timp de 18 ani a fost redactor şi cronicar săptămânal la România literară, iar la editura Humanitas a iniţiat şi coordonat colecţia de literatură universală „Cartea de pe noptieră“. Romanele ei sunt traduse în peste 10 limbi europene, a obţinut în două rânduri „Premiul Uniunii Europene pentru literatură”: în 2013, cu romanul „Viaţa începe vineri”, şi, în urma unui concurs internaţional al laureaţilor, în 2018, pentru proza scurtă „O voce”, dedicată Monicăi Lovinescu. Prevestirea, care rescrie povestea profetului Iona, este cel de-al IV-lea roman publicat de autoare. Sursa foto:"
2,https://eucitesc.md/2021/06/17/acum-noi-suntem-anticii-o-seara-poetica-cu-generatia-90-dumitru-crudu-iulian-fruntasu-ana-rapcea-la-libraria-din-centru/,"Acum noi suntem anticii. O seară poetică cu Generația 90: Dumitru Crudu, Iulian Fruntașu, Ana Rapcea, la Librăria din Centru. Astăzi la ora 18.15, la Librăria din Centru (bd. Ștefan cel Mare, nr.126) din Chișinău, va avea loc lansarea antologiei Acum noi suntem anticii. Antologia Generației 90, de Răzvan Țupa și Adrian Ciubotaru, fotografii de Andrei Moraru, apărută la Editura Cartier în Cartier de colecție. IULIAN FRUNTAȘU, născut la 5 iulie 1970 în Chișinău. Poet, politolog, istoric, diplomat. Cărți de poezie publicate: Beata în marsupiu (Editura Cartier, Chișinău, 1996); God’s Ear (microantologie bilingvă englezo-română, Slow Dancer Press, Londra, 1998); St.Bosnia Blues (volum bilingv englez-român, Editura Cartier, Chișinău, 2006); Să fi fost totul o mare păcăleală (Editura Cartier, Chișinău, 2016). „Îndrăznesc să afirm că între poezia lui Fruntașu și «corpul ei sensibil ca un nerv dezgolit speriat de însăși existența lumii înconjurătoare» există o armonie perfectă; că, în ultimă instanță, poezia este anume «o reflectare invers proporțională a corpului». Ca unul care a învățat lecția barthiană acolo unde îmbrăcămintea se cască?), poetul își va îmbrăca Beata în… marsupiu și va păși cu dreptul, ba nu, cu ambele picioare – ca un cangur sadea! – în literatură.” (Em. Galaicu-Păun) ANA RAPCEA, născută la 27 iunie 1977 în Peresecina, Orhei. Poetă, ziaristă. Cărți de poezie publicate: Dumnezeu răstoarnă clepsidrele (Editura Arc, Chișinău, 1999); Dulceață de coarne (Editura Lumina, Chișinău, 2011); Când lumina se clatină (Editura Arc, Chișinău, 2018). „… poezia ei ține de combustia existențială, de momentele liminale care își caută expresia poetică. Ceea ce nu înseamnă că pentru Ana Rapcea poezia ar fi doar o defulare. Este vocație și destin, cu o miză a simbiozei textului cu acutizările existențiale, cu marile întâmplări ale vieții. Nu e un „capriciu”, cum scrie ea într-o ars poetica, este un dat care își configurează formele când poeta acumulează stări, emoții, gânduri, adică materie umană ce caută să se decanteze poetic.” (Nina Corcinschi) DUMITRU CRUDU, născut la 8 noiembrie 1967 în Flutura, Ungheni. Poet, dramaturg, prozator. Cărți de poezie publicate: Falsul Dimitrie (Editura Arhipelag, Tg.Mureș, 1994); E închis, vă rog nu insistați (Editura Pontica, Constanța, 1994); Șase cânturi pentru cei care vor să închirieze apartamente (Editura Paralela 45, Pitești, 1996); Pooooooooooate (Editura Vinea, București, 2004); Eșarfe în cer (Editura Cartier, Chișinău, 2012); La revedere, tată (Editura Tracus Arte, București, 2015); Strigătele de sub apă (Editura Vinea, București, 2015); Cinci poeme din Rotterdam (Editura Charmides, Bistrița, 2017). A lansat în 1998, împreună cu Mariu Ianuș, „Manifestul fracturismului”. În 2014, îi apare la Editura Cartier antologia Falsul Dimitrie, tradusă și editată în poloneză în 2018. Distins cu mai multe premii literare naționale și nominalizat la Premiul Poetul European al Libertății (2018). „Întotdeauna am considerat că Dumitru Crudu este unul dintre cele mai valoroase daruri pe care ni le-a făcut, temporar sau nu, Moldova. Acest autor, atât de special, și-a impus discursul literar, cultural, fără a utiliza un discurs aferent politic, ceea ce mi se pare extrem de important pentru un poet ca el. Pentru că mai cred, în plus, că Dumitru Crudu rămâne fundamental un poet, orice gen literar ar aborda.” (Svetlana Cârstean) P."
2,https://eucitesc.md/2020/10/12/poeta-louise-gluck-castigatoarea-premiului-nobel-pentru-literatura-2020/,"Premiul Nobel pentru Literatură i-a fost conferit anul acesta poetei americane Louise Glück, transmite cu referire la Louise Glück s-a născut la New York în 1943 și a studiat literatura la Universitatea Columbia. A predat la mai multe universități, între care la Universitatea Yale. Laureata Premiului Nobel publică volume de poezie de la sfârșitul anilor 60, fiind distinsă în 1992 cu Premiul Pulitzer pentru volumul “Irisul sălbatic” – poarta prin care cititorii au ocazia de a face cunoștință atât cu natura însuflețită, cât și cu cea neînsuflețită. Louise Glück, desemnată în 2003 “Poet Laureat”, titlu de mare prestigiu acordat anual, este una dintre cele mai importante poete din istoria Statelor Unite. Printre cele mai populare motive ale operei poetice a Louisei Glück se numără miturile antice, în care ea reflectă condiția umană și astfel reexaminează în mod constant potențialul interpretativ al materialelor clasice. Cu precădere în volumul de poezii “Averno”, Glück împletește armonios antichitatea și prezentul. Anul trecut, academia a ales doi câștigători, premiul pentru literatură din 2018 fiind anulat din cauza unui scandal care a implicat-o pe fosta academiciană Katarina Frostenson și pe soțul ei, Jean-Claude Arnault. Pentru 2018 și 2019 au fost premiați scriitoarea poloneză Olga Tokarczuk, respectiv scriitorul austriac Peter Handke. Sursa"
2,https://eucitesc.md/2021/01/12/mii-de-artefacte-de-peste-2-milioane-de-euro-recuperate-de-politie-de-la-jefuitorii-de-antichitati-din-israel/,"După mai multe luni de anchetă, o acţiune sincronizată condusă de Poliţie şi Autoritatea pentru antichităţi şi de administraţie fiscală israeliană, au fost recuperate mii de artefacte din cele mai diverse, provenite nu doar din bazinul mediteranean-Grecia antică, Italia, Africa, Levant-dar şi din America de Sud, potrivit rfi.ro care citează ziarul israelian de statuete, kylix grecesc (vase pentru vin), obiecte romane din teracotă, ceramică pictată, capete ornamentale, pietre preţioase încrustate în bijuterii, busturi fin cizelate, bani vechi şi chiar şi o coloană. Această captură, minuţios pregătită, a avut loc la începutul acestei săptămâni, în regiunea Tel Aviv, iar polițiștii au avut nevoie de un camion ca să transporte toate obiectele.Valoarea estimată a acestui ansamblu de piese confiscate depăşeşte 10 milioane de sicli (în jur de 2,55 de milioane de euro). În ultimii ani s-a constatat o explozie spectaculoasă a traficului ilicit de antichităţi şi de bunuri culturale de tot felul, alimentat de intensificarea săpăturilor clandestine, dezvoltarea comerţului online, dar și de instabilitatea politică și economică din Siria, Libia, Yemen, Irak și chiar din Europa, adaugă sursa citată. Sursa foto ."
2,https://eucitesc.md/2021/04/27/scriitorul-israelian-david-grossman-laureat-al-primei-editii-berman-literature-prize/,"Scriitorul israelian David Grossman este laureat al Berman Literature Prize pentru romanul “Iti hayim meshek harbe” (2019, traducere în limba suedeză de Natalie Lantz: “Med miglekerlivet”, 2020), publicat şi în limba română, în anul 2020, în colecţia „Biblioteca Polirom”, cu titlul “De mine viaţa şi-a tot rîs”, traducere din limba ebraică de Gheorghe Miletineanu , potrivit Aflat la prima ediţie, Berman Literature Prize a fost înfiinţat în anul 2020, graţie unei donaţii a familiei Thomas şi Catharina Berman. În valoare de 750.000 de coroane suedeze, premiul va fi acordat timp de 10 ani unor scriitori care, indiferent de background sau de genul literar, au contribuit prin scrierile lor la spiritul tradiţiei evreieşti. Berman Literature Prize îşi propune să recompenseze un autor ale cărui scrieri sunt însăşi expresia valorilor premiului, în linia tradiţiei evreieşti, precum şi opere literare care explorează bogăţia culturii evreieşti şi, în acelaşi timp, trangresează timpul şi spaţiul, vorbind astfel despre umanul universal. David Grossman (n. 1954) este unul dintre cei mai importanţi autori israelieni contemporani, cunoscut comentator al politicii Israelului faţă de Palestina şi militant pentru recunoaşterea acesteia ca stat. A studiat filosofie şi teatru la Universitatea Ebraică din Ierusalim, iar după ce şi-a încheiat stagiul militar obligatoriu, a lucrat la postul de radio Vocea Israelului. A publicat mai multe cărţi de ficţiune, dar şi câteva volume de reportaje şi interviuri. Printre romanele publicate de Grossman de-a lungul timpului se numără “Copii în zig zag” (1994), “Cineva cu care să fugi de acasă” (2000), “Până la capătul pământului” (2008), distins în 2009 cu Premiul Albatros acordat de Fundaţia Günter Grass şi în 2011 cu Premiul Médicis étranger, “Căderea din timp” (2011) şi “Un cal intră într-un bar” (2014), pentru care a primit Man Booker International Prize (2017). Cărţile lui Grossman, premiate atât în Israel, cât şi în străinătate, au fost traduse deja în peste 30 de limbi. David Grossman este doctor honoris causa al Universităţii Catolice din Leuven, Belgia, şi cavaler al Ordinului Artelor şi Literelor, titlu acordat de Ministerul Culturii din Franţa. La au apărut: “Până la capătul pământului (2012, 2014), “Căderea din timp” (2013), “Un cal intră într-un bar” (2015, 2018), “Cineva cu care să fugi de acasă” (2018) şi “De mine viaţa şi a tot râs” (2020)."
2,https://eucitesc.md/2018/04/24/fragment-manualul-bunului-roman-nicolae-balcescu-opere-editura-stiinta/,"Vă propunem un fragment din Manulaul Bunului Român. Nicolae Bălcescu, Opere: Ediție în 2 volume, volumul 1, Chișinău, Capitolul I Dialog între un comisar de propagandă și un orășean Menirea omului Comisarul: Legea te învață cum trebuie să te porți în viața aceasta, ca să te învrednicești de veșnica fericire. Eu îți voi vorbi numai de acele bune năravuri ce se simt în fundul inimei oricărui om; îți voi arăta chipurile d-a fi fericit pre pământ și spre acest sfârșit aceea ce îți zic mai întâi sunt aceste două cuvinte: fă-te desăvârșit. Nu ve-i fi fericit decât făcându-te mai bun. Orășanul: Ce va să zică a mă face desăvârșit? Comisarul: Omul se desăvârșește când se face cât se va putea mai întreg în firea sa. Orășanul: Ce trebuie ca omul să poată fi mai întreg în firea sa? Comisarul: Trebuie ca iubirea lui să-și poată găsi hrană în familie, în patrie și în prietenie. Trebuie ca mintea lui să fie luminată și împodobită cu învățături; în sfârșit, trebuie ca el să-și poate dezvolta bărbăția și virtutea lui dupe puterile și plecările lui cele firești. Orășanul: Dacă e așa, apoi văz că desăvârșirea mea stă mai mult în mâna celorlalți oameni, a părinților, a prietenilor mei ș-a stăpânilor lumei decât într-a mea. Comisarul: Așa este. Însă tu ești stăpân pe faptele tale, bune sau rele; toată viața ta se ține mai mult de ceea ce hotărăști pe tot minutul. Silește-te dar pe cât poți a te desăvârși pe tine și pe vecinii tăi, și ei îți vor întoarce această facere de bine însutită. Îți vor arăta îndată că-n vremea aceasta în care ne-a născut Dumnezeu, nici un om nu e fără putere asupra celorlați oameni ș-asupra legilor ce-i stăpânesc. Acum îți voi zice numai atât: la tot ce ve-i face cere povață de la cugetul tău, astfel ca făcând fapta să te simți mai bun, mai înaintat pe calea desăvârșirei. cuprinde o serie de studii şi articole istorice, politice şi economice, orânduite în ordinea cronologică a elaborării lor, cele mai multe dintre ele fiind tipărite o singură dată în timpul vieţii autorului: Puterea armată şi arta militară de la întemeierea principatului Valahiei şi până acum, Cuvânt preliminariu despre izvoarele istoriei românilor, Românii şi fanarioţii, Ioan Tăutul, mare logofăt al Moldaviei, Logofătul Miron Costin, istoricul Moldaviei, Reforma socială la români, Manualul bunului român ş.a. Volumul mai conţine un studiu introductiv privitor la opera şi personalitatea scriitorului, un tabel cronologic al vieţii sale zbuciumate şi o secţiune succintă de note şi comentarii la textele incluse. Cartea poate fi găsită în librăriile din oraș."
2,https://eucitesc.md/2018/04/26/fragment-si-daca-e-adevarat-de-marc-levy-editura-trei/,"Și dacă e adevărat… roman de Marc Levy Traducere din franceză de Vasile Zincenco Fragment Ascunsă printre umerașe, stătea o femeie care, cu ochii închiși, aparent vrăjită de ritmul cântecului, pocnindu-și degetul mare de arătător, fredona. — Cine ești dumneata și ce faci aici? întrebă el. Femeia tresări și își deschise ochii cât erau ei de mari. — Mă vezi? — Bineînțeles că te văd. Părea totalmente surprinsă că el se uită la ea. El îi atrase atenția că nu este nici orb, nici surd și își formulă din nou întrebarea: ce făcea ea acolo? Drept orice răspuns, ea îi spuse că găsește lucrul ăsta formidabil. Arthur nu vedea nimic formidabil în această situație și, pe un ton și mai agasat ca înainte, puse pentru a treia oară întrebarea: Ce făcea ea în baia lui, la ora asta târzie din noapte? „Cred că nu-ți dai seama, reluă ea, atinge-mă pe braț!“ El rămase stupefiat, ea insistă: — Atinge-mă pe braț, te rog! — Nu, n-o să te ating pe braț, ce se petrece aici? Ea îl apucă pe Arthur de încheietura mâinii și-l întrebă dacă o simțea când îl atingea ea. Cu un aer excedat, el îi confirmă cu fermitate că a simțit când l-a atins, că o vede și o aude perfect. O întrebă pentru a patra oară cine este și ce face în dulapul din baia lui. Ea îi eludă total întrebarea și repetă, foarte veselă, că e „fabulos“ că el o vede, o aude și poate să o atingă. Zdrobit de oboseală după ziua pe care o avusese, Arthur n-avea chef de glumă. — Domnișoară, ajunge! E o glumă a asociatului meu? Dumneata cine ești? O call-girl drept cadou pentru inaugurarea casei? — Întotdeauna ești așa de grosolan? Am eu aerul unei curve? Arthur oftă. — Nu, n-ai aerul unei curve, dar tocmai ești ascunsă în dressingul meu și e aproape miezul nopții. — Și pe urmă, dumneata ești în pielea goală, nu eu! Arthur tresări, apucă un prosop, îl înfășură pe el și încercă să reia o atitudine normală. Apoi ridică tonul. — Bine, acum oprim jocul, dumneata ieși de acolo, te-ntorci acasă la dumneata și-i spui lui Paul că gluma lui e foarte proastă, foarte, foarte proastă. Ea nu-l cunoștea pe Paul și îi ceru să coboare glasul. La urma urmelor, nici ea nu e surdă, ceilalți erau cei care n-o auzeau, ea auzea foarte bine. Ea părea foarte perturbată, iar el tocmai își terminase mutatul și voia doar să fie liniștit. — Fii drăguță, ia-ți lucrurile și întoarce-te acasă la dumneata și, pe urmă, ieși odată din dulap! — Ia-o încet, asta nu-i așa de ușor de făcut, nu sunt de o precizie absolută, deși lucrurile s-au mai ameliorat în ultimele zile. — Ce s-a mai ameliorat în ultimele zile? — Închide ochii, o să încerc. — Ce să încerci? — Să ies din dulap, dumneata vrei asta, nu? Atunci închide ochii, trebuie să mă concentrez, și taci din gură două minute. — Ești nebună de legat! — Oh, ajunge, nu mai fi dezagreabil, taci din gură și închide ochii, n-o să du- reze toată noaptea. Descumpănit, Arthur îi dădu ascultare. Două secunde mai târziu auzi o voce venind din salon. — Nu-i rău, chiar lângă canapea, dar nu-i rău. Ieși repede din baie și o văzu pe tânăra femeie așezată pe jos în centrul încăperii. Ea arăta de parcă nu s-ar fi întâmplat nimic. — Ai lăsat covoarele, asta-mi place, dar detest tabloul de pe perete. — Îmi pun tablourile pe care le vreau, acolo unde vreau, și acum am de gând să mă culc dacă nu vrei să-mi spui cine ești, nu-i nimic, dar acum, afară! (…) Se numea Lauren Kline, pretindea că este internă la medicină și că a avut acum șase luni un accident de mașină, un grav accident de mașină ca urmare a ruperii direcției. „De atunci sunt în comă. Nu, să nu crezi încă nimic; lasă-mă să-ți explic.“ Nu-și amintea nimic despre accident. A redevenit conștientă în sala de reanimare, după operație. Străbătută de senzații foarte stranii, auzea tot ce se spu- nea în jurul ei, dar nu putea nici să se miște, nici să vorbească. La început, a pus asta pe seama anesteziei. „Mă înșelam însă, orele au trecut și tot nu reușeam să mă trezesc fizic.“ Continua să perceapă totul, dar era incapabilă să comunice cu exteriorul. Atunci a trăit cea mai mare frică din viața ei, gândindu-se timp de câteva zile că este tetraplegică. „Nici nu-ți imaginezi prin ce-am trecut. Prizonieră pe viață corpului meu!“ (…) Crezi în Dumnezeu? — Nu, însă în situația mea ai un pic tendința să repui în cauză ce crezi și ce nu crezi. Nu credeam nici în fantome. — Nici eu, spuse el. — Nu crezi în fantome? — Dumneata nu ești o fantomă. — Crezi? — Dumneata n-ai murit, Lauren, inima îți bate într-un loc, iar spiritul îți este în viață în alt loc. Sunt despărțite momentan, asta-i tot. Trebuie căutat de ce și cum să fie din nou unite. — Remarcă totuși că e o despărțire cu grele consecințe. *** Pascal Bruckner: Pentru cititorii francezi, Marc Levy întruchipează un destin de basm: ajuns târziu la literatură, acest autor, pe cât de discret, pe atât de melancolic, s-a impus încă din momentul în care primul său manuscris a încăput pe mâna editorului, scenariul corespunzător fiind imediat cumpărat de compania de film a lui Steven Spielberg. Astăzi, el a devenit la noi scriitorul cel mai popular. Secretul său? Un adevărat simţ al povestirii, o extraordinară capacitate de a capta mitologia timpurilor noastre, un romantism inalterabil care pune mai presus de orice o scriitură eficace, foarte americană, ce merge direct la scop. Miracolele nu se explică, se constată. Marc Levy este cel mai citit autor francez contemporan. Cărţile lui sunt traduse în 47 de limbi, regăsindu-se pe majoritatea listelor de bestseller din ţările în care este publicat. Născut în 1961, la Paris, Marc Levy a avut parte de un parcurs profesional fascinant: a fost mai întâi voluntar la Crucea Roşie, apoi antreprenor în SUA, după care a fondat una dintre cele mai importante companii de arhitectură din Franţa. Cariera sa de scriitor a demarat fulminant în anul 2000, la apariţia romanului Şi dacă e adevărat…, vândut în întreaga lume în milioane de exemplare şi ecranizat de Steven Spielberg (2005). În prezent, Marc Levy trăieşte la New York. au apărut următoarele romane ale lui Marc Levy: În altă viaţă Te voi revedea Unde eşti Prietenii mei, iubirile mele Şapte zile pentru o eternitate Toate acele lucruri pe care nu ni le-am spus Copiii libertăţii Prima zi Prima noapte Strania călătorie a domnului Daldry Hoţul de umbre Şi dacă aş mai trăi o dată Un alt fel de fericire"
2,https://eucitesc.md/2018/05/02/noutate-editoriala-memoria-hienei-de-silvia-goteanschii-editura-stiinta/,"Silvia Goteanschii este una dintre poetele cele mai interesante din generaţia de poeţi născuţi după 1982. În creaţiile sale poeta „pune pe aceeaşi scenă fiorosul şi diafanul, brutalitatea şi lirismul pur, superficialitatea şi profundul”, reuşind astfel să captiveze cititorul. Volumul în cauză, divizat în două părţi, poartă un caracter de antologie. Prima parte, intitulată ATTAC, cuprinde poezii inedite în care „răzvrătirea de Evă ameninţă să zguduie lumea din temelii printr-o ofensivă a feminităţii şi a senzualităţii descătuşate estetic”. În cea de-a doua parte, CONCERT PENTRU PIAN ŞI ORCHESTRĂ, găsim o selecţie de poezii din cărţile anterioare ale poetei. Poezia din acest volum este, pe rând, „ironic-jucăuşă cu accente dramatice, excesivă în fluxul imaginar şi echilibrată în mijloace, minimalistă chiar (…). Lumea există pentru poetă pentru a fi proiectată mereu altfel”. *** Memoria Hienei Am uitat cine eram ieri, cu cine am stat la masă, Cui i-am dat bună ziua, la cine am țipat, Am uitat că femeile merg la shopping, un fel de Terapie tâmpită care ajută să crezi că lumea Îți este la picioare, am uitat, până când am văzut Ciorapii mei de mătase întinși pe ziduri. Dioptriile mele, singure în oraș, fug după vântul Care-ți va scoate ușa din balamale. Tu stai ca un pește într-un bol cu apă și nici o treabă. Dar nu înțeleg. Nu înțeleg de ce n-am uitat Când mi-au apărut primele riduri. Orașul ăsta e foarte bolnav. Orașul ăsta e dintele Meu din minte. În sfârșit, simt o fericire Tăioasă, toate lucrurile mele s-au apropiat, mi-au adus aminte de mama. Tata umblă după ea cu un cui în cap, încă. Pe un monitor, în stradă, se-arată toată viața lor, cu subtitrare în toate limbile pe care le-am cunoscut bine. Luna – Niebelungen* iese dintr-un mare cocon. Umbra mafiotă, cu un apparat de casă, bate cecuri Pentru ale tale cele nouă plăți… Înapoi, am Să mă întorc înapoi. Să te uit și să te rup în bucăți. *Epopee germană din secolul XIII, în care se vorbește despre lupta Burgunzilor cu Attila. Silvia Goteanschii."
2,https://eucitesc.md/2018/10/23/poemul-zilei-doctorii-scriu-fara-lacrimi-de-radmila-popovici/,"doctorii scriu fără lacrimi… [zilnic toate rețetele] acest miros de suflet obosit de trup se lipește de nări pentru un timp în care trupul tău la fel nu-ți va datora nicio scuză niciun cuvânt doctorii poartă ochelari să nu le poți desluși scrisul din privirile mereu sterilizate doctorii scriu fără lacrimi ei nu tratează poeți triști așa că mi-am pus mască să-i protejez * pereții cu brâie maro sunt mai umezi și mai reci decât cei dați cu var cârpele din căldările de aluminiu au greață de podele ferestrele închise ermetic anunță ră(tă)cirea primăverii mi-au rămas șaptezeci și opt de lei să ajung acasă plouă drumul e rău șoferul aduce a vin de ieri vreau să fiu un carnet nou în care să-mi notez zilnic toate rețetele fericirii … de duminică./prea întărit/chiar dacă nu mai putea mergebunica nu se prăbușea aveaun toiag lucios fără așchiipe care îl ţinea aproapelăcrima însă la fiecare bătaieîn ușăce mai faci bunicăîntrebam uneori mașinalea întorcea nu știu cum vorbacă tot noi ne plângeam tot noieram cei mângâiaţi și slabica niște pui de vrabie*e de ajuns să-i dai un colţ de pâine și câinele rău până adineaori îţi va linge mâna va da din coadă ori de câte ori vei trece indiferent pe alături*duminica mă duce de mânuţăla bunicaraiul ei e tot acolo pe ţol în iarbă sub tufa de fragă de sub mărul văratic zbârcitazi s-a uitat mai lung la minen-o ajungeau mâinile să-mi pună o frunză de varză cu mierepe piepts-au prea înmuiatlumânăriles-a prea întăritcerul[din vol. ""Apa care își bea mâinile"" (Editura Junimea)]*(Video: coordonator: Mirela Nuța;editor: Andrei Chilat) Gepostet von am Sonntag, 21. Oktober 2018 * (din volumul “Apa care își bea mâinile”, 2018) Amintim că recent Radmila Popovici a participat la „Ringul poeților” alături de la Marcela Benea, Igor Guzun și Zina Bivol, vezi detalii"
2,https://eucitesc.md/2019/11/19/poemul-zilei-nu-s-vinovat-fata-de-tara-mea-poetul-andrei-ciurunga-basarabean-de-origine-un-remarcabil-poet-al-rezistentei-anticomuniste/,"Născut în Cahul (Basarabia) într-o familie de colonişti germani, poetul Robert Eisenbraun (1920-2004) îşi aşează încă de la debut cariera literară sub semnul luptei naţionale: prima sa poezie, publicată în revista liceului „Ioan Vodă” din Cahul, are ca subiect Unirea Principatelor Române. În 1936 debutează editorial cu placheta de versuri Melancolie, urmând În zodia cumpenei (1939), Poemele dezrobirii (1943), Cântece de dor şi de război (1944). După ce Basarabia va fi din nou răpită, familia Eisenbraun se refugiază în ţară, stabilindu-se la Brăila. Aici tânărul Robert va continua să scrie, publicând în câteva reviste brăilene. Unul dintre articolele sale, în care se declară ferm anticomunist, îndemnându-i pe români să respingă comunismul, îi aduce prima arestare, pentru 29 de zile, în noiembrie 1945. După eliberare publică sub diferite pseudonime românizate: Radu Calomfir, Matei Scutaru, Nicu Grădinaru, şi altele, oprindu-se asupra celui cu care va intra în conştiinţa literaturii române: Andrei Ciurunga. În 1947 publică volumul Poeme de dincoace, cuprinzând versuri puternic anticomuniste, pentru care este arestat din nou în 1950 sub acuzația de „crimă de uneltire împotriva păcii”. Cum volumul fusese distrus şi nu a putut fi adus ca probă în proces, autorul său a fost condamnat pentru mai vechiul volum apărut la Chişinău înainte de refugiere, în 1944, Cântece de dor şi de război. Din acest moment calvarul se intensifică. Ciurunga trece prin penitenciarele Uranus, Galaţi, Jilava, apoi prin lagărele „cumplitului Canal”, cum însuşi îl numeşte. Aici poetul creează în continuare. Va găsi chiar o metodă ingenioasă de a păstra versurile: coase pe pânză, în căptuşeala unui pieptar de care nu se despărţea niciodată, versurile-cheie ale câtorva sute de poezii, care astfel vor putea fi refăcute în condiţii de libertate. Este eliberat în 1954, dar rearestat patru ani mai târziu, în 1958, pentru vina de a fi scris şi difuzat poeziile concepute la Canal, care circulau atât în ţară, clandestin, cât şi în afara graniţelor, în antologii sau la posturi de radio occidentale. Această a treia detenţie o execută la Gherla şi în Balta Brăilei, fiind eliberat în 1964, în urma decretului de graţiere a tuturor deţinuţilor politic. În 1967 este reprimit în Uniunea Scriitorilor şi va publica alte opt volume de versuri până în 1989, trecute, desigur, prin filtrul cenzurii: Decastihuri (1968), Vinovat pentru aceste cuvinte (1972), Argumente împotriva nopţii (1976), Micul meu atlas (1976), Echivalenţe (1978), Imn pentru flacăra fără sfârşit (1982); Gestul împăcării (1983), Toată ţara-i şcoala mea (1989). După 1989 văd lumina tiparului şi versurile de detenţie, precum şi alte volume: Memorii optimiste. Evocări şi versuri din închisori, Poemele cumplitului Canal, Lacrimi pentru Basarabia, Ceasuri fără minutare. Poeme din închisoare, N-aveţi un surâs în plus?, Poeme cu umbre de gratii, Versuri pentru Ina. Opera sa este uriaşă mai ales prin calitatea incontestabilă a artei poetice, a substanţei contemplate, dar şi prin intensitatea şi varietatea temelor. Dezinteresul faţă de personalitatea lui Andrei Ciurunga este o adevărată crimă împotriva culturii române, precum şi împotriva altor mari poeţi ai spaţiului carceral din România secolului al XX-lea. Versul lui Ciurunga e mereu încărcat, de o complexitate aproape dură. Ciurunga, năvalnic, se îndârjeşte: „Noi nu tăcem!” „La ora când cobor, legat în fiare, să-mi ispăşesc osânda cea mai grea, cu fruntea-n slavă strig din închisoare: – Nu-s vinovat faţă de ţara mea. Nu-s vinovat că mai păstrez acasă pe-un raft, întâiul meu abecedar şi că mă-nchin când mă aşez la masă, cuviincios ca preotu-n altar. Nu-s vinovat că i-am iubit lumina curată cum în suflet mi-a pătruns, din via dată-n pârg sau din grădina în care-atâţia şerpi i s-au ascuns. Nu-s vinovat că-mi place să se prindă rotundă ca o ţară hora-n prag, sau c-am primit colindători în tindă, cum din bunic în tată ne-a fost drag. Nu-s vinovat că toamnele mi-s pline cu tot belşugul, de la vin la grâu, şi c-am chemat la praznic pe oricine, cât m-am ştiut cu cheile la brâu. Dac-am strigat că haitele ne fură adâncul, codrii, cerul stea cu stea şi sfânta noastră pâine de la gură – nu-s vinovat faţă de ţara mea. Nu-s vinovat c-am îndârjit şacalii când am răcnit cu sufletul durut că nu dau un Ceahlău pe toţi Uralii şi că urăsc hotarul de la Prut. Pământul meu, cum spune şi-n izvoade, l-a scris pe harta lumii Dumnezeu, şi câţi prin veacuri au venit să-l prade îl simt şi-acum pe piept cât e de greu. De-aceea când cobor legat în fiare, împovărat de vina cea mai grea, cu fruntea-n slavă gem din închisoare: – Nu-s vinovat faţă de ţara mea!”"
2,https://eucitesc.md/2021/03/21/21-martie-2021-ziua-internationala-a-poeziei-in-memoriam-nicolae-dabija/,"Produsul cultural al Cenaclului Literar „MAGIA CUVÂNTULUI” este consacrat In memoriam Nicolae Dabija. Recitalul poetic a fost coordonat de moderatoarea cenaclului: Victoria FONARI. S-au implicat profesorii de limbă și literatură română: Mariana Lefter, IPLT „B.P. Hasdeu”, Drochia, Oxana Durleșteanu, IPLT „Hyperion”, Durlești. De Ziua Internațională a Poeziei răsună versurile semnate de Nicolae Dabija, în lectura Ludmilei TAMCIUC, librar, versuri scrise de Victoria FONARI, poet și critic literar, doctor conferențiar, Patricia COTLĂU, studentă, Facultatea de Litere, Universitatea de Stat din Moldova, Olivia MARCOCI, elevă, IPLT „Hyperion”, Drochia, Maxim CIORAN, masterand, Facultatea de Litere, Universitatea de Stat din Moldova, Mihaela PLUGARU, elevă, IPLT „Hyperion”, Durlești Potrivit agenției de presă , Nicolae Dabija s-a născut la 15 iulie 1948 în satul Codreni, raionul Cimișlia. În 1972 a absolvit Facultatea de Filologie a Universității de Stat din Moldova. În 1975 a debutat cu volumul de versuri „Ochiul al treilea”, urmat de cărțile de poezie „Apă neîncepută”, „Zugravul anonim”, „Aripă sub cămașă”, ”Lacrima care vede”, ”Oul de piatră”, ”Cerul lăuntric”, ”Tăceri asurzitoare”, „Mierla domesticită”, „Fotograful de fulgere”, „Maraton printre gloanțe”, „Psalmi de dragoste” ș.a. În ultimul deceniu, Nicolae Dabija a editat trei cărți de proză. Romanul său „Tema pentru acasă” (2009) a ajuns la cea de-a opta ediție, cu peste 60000 de exemplare vândute, fiind tradus în mai multe limbi, ceea ce constituie un record pentru o carte de proză românească și apreciat în Franța cu prestigiosul Premiu „Prix de l’ Autre Edition” și care a apărut și în Statele Unite ale Americii. Este autor a peste 80 de volume de poezie, proză și eseuri. Din 1986, Nicolae Dabija este redactor-șef al săptămânalului „Literatura și Arta”, publicație care în perioada sa de glorie depășea tirajul de 260 mii de exemplare. A fost deputat în Parlamentul Republicii Moldova (1990-1994, 1998-2001), contribuind la promovarea unor legi istorice, precum Declarația de Independență a Republicii Moldova, legile despre Tricolorul în calitate de Drapel de Stat, despre Stema de Stat și Imnul de Stat al Republicii Moldova. Este președinte al Asociației Oamenilor de Știință, Cultură și Artă, membru titular al Academiei de Științe a Republicii Moldova, membru de onoare al Academiei Române, membru al Academiei Europene de Științe, Arte și Litere (L’Académie Européenne des Sciences, des Arts et des Lettres – ALESAL) cu sediul la Paris, laureat al Premiului Național. Nicolae Dabija a fost distins cu Ordinul Republicii, Ordinul Steaua României în grad de Comandor, Ordinul Meritul Cultural în grad de Mare Ofițer, Marele Premiu al Festivalului Internațional de Poezie de la Trieste, Premiul „Giacommo Leopardi” al Centrului Mondial al Poeziei din Recanati, Premiul Internațional de Poezie „Umberto Mastroiani”, oferit la Fantana i Liri, Marele Premiu „Dulce Maria Loynaz” al Festivalului Internațional de Poezie de la Havana ș.a. Nicolae Dabija a fost înmormântat la Cimitirul Central Ortodox de pe strada Armenească din Chișinău."
2,https://eucitesc.md/2018/04/22/in-ospetie-la-ursuletul-marmi-de-mircea-grecu-si-jana-grecu-editura-arc/,"Poveștile terapeutice scrise de Mircea și Jana Grecu au fost traduse în mai multe limbi străine și editate într-un tiraj total de peste 100 de mii de exemplare. Cartea „În ospeție la ursulețul Marmi” conține 5 povești pentru copii de vârstă preșcolară și școlară. (Actorii Teatrului Republican “Luceafărul” din Chișinău au pus în scenă “În căutarea fericirii”) În prefața cărții autorii afirmă că: Poveștile joacă un rol foarte important în viața copiilor, stimulează imaginația și creativitatea, dezvoltă gândirea, limbajul, contribuie esențial la formarea principiilor morale. În lumea poveștilor e o lume în care binele învinge răul, iar copii se identifică mereu cu personajele pozitive. Mircea Grecu este licențiat în psihologie, Universitatea București. Jana Grecu predă cursuri de limbă și literatură engleză la Universitatea Pedagogică de Stat „Ion Creangă”. În ospeție la ursulețul Marmi, de Mircea Grecu și Jana Grecu. Editura Arc, 2017 este inclusă în Programul de lectură Chişinăul citeşte lansat de Biblioteca Municipală „B.P. Hasdeu”. Cărtea poate fi găsită în , varianta română și rusă. Vedeți câteva fragmente din carte și ilustrațiile realizate de Igor Hmelnițki."
2,https://eucitesc.md/2021/04/26/editura-stiinta-anunta-aparitia-a-doua-volume-de-scrieri-semnate-de-sergiu-matei-nica/,"Editura Știința anunță apariția a două volume de Scrieri semnate de Sergiu Matei Nica. Sergiu Matei Nica (1917 – 1973) e un poet, prozator şi publicist român din Basarabia, unul dintre cei mai talentaţi şi unul dintre cei mai puţin cunoscuţi scriitori basarabeni din interbelicul românesc. Deţinut politic, face ani grei de puşcărie comunistă, lăsând numeroase manuscrise, publicate postmortem. Ediţia pe care o propune încearcă să facă dreptate scriitorului şi cititorului, e o tentativă de reabilitare estetică şi politică a omului de cultură. Ediția de față, concepută în două volume, prezintă o selecție din moștenirea literară a scriitorului Sergiu Matei Nica, mai puțin cunoscută cititorului, în mare parte inedită. Cele două compartimente din volumul I, consacrate poeziei și prozei, sunt împărțite în câte două secțiuni: a editelor și a ineditelor. În cazul secțiunii editelor poetice, un loc separat (și privilegiat) i se acordă volumului tipărit în 1943 – Furtuni pe Nistru –, urmat apoi de numeroase poezii rămase în periodice, aranjate în ordine cronologică. Compartimentul prozei dispune și el de o secțiune a textelor publicate numai în periodice și alta a ineditelor. Volumul doi al ediției de Scrieri ale lui Sergiu Matei Nica include în prima sa secțiune o selecție din publicistica literară și cea cu tematică socială, politică etc. a autorului, reflectând astfel o activitate extrem de intensă, mai cu seamă în anii 1940–1944, când scriitorul este, probabil, cel mai harnic publicist basarabean.Cea de-a doua secțiune a volumului cuprinde aproape jumătate din paginile jurnalului lăsat de scriitor, ce acoperă intervalul 1967–1973 (notații propriu-zis diaristice, dar și „amintiri”, medalioane, eseuri, articole gazetărești, luări de poziție, opinii relative la viața literară, socială și politică, precum și texte literare cu un filon mai mult sau mai puțin bogat de ficțiune). Ultima secțiune, intitulată Note și comentarii, oferă cititorului date și informații suplimentare cu referință la textele incluse în volum. Cărțile pot fi comandate direct la editură (link )"
2,https://eucitesc.md/2021/04/20/inedit-calatoreste-si-citeste-proiect-de-promovare-a-literaturii-spaniole-in-tramvaiele-din-iasi/,"Ziua Internaţională a Cărţii şi a Limbii Spaniole, sărbătorită în fiecare an la data de 23 aprilie, va fi marcată anul acesta la Iaşi printr-o inedită campanie de promovare a literaturii spaniole în tramvaiele ieşene, urmând modelul unui binecunoscut program cultural derulat anual la Madrid. Proiectul este organizat de Ambasada Spaniei la Bucureşti, în colaborare cu Primăria Municipiului Iaşi, Compania de Transport Public Iaşi, Asociaţia Pasionaţilor de Transport Public „Tramclub” Iaşi şi . Începând de săptămâna aceasta, în Iaşi vor circula 15 tramvaie în interiorul cărora vor fi expuse mai multe afişe cu texte literare ilustrate, selectate din operele unor renumiţi scriitori spanioli contemporani. Lansarea acestui proiect va avea loc vineri, 23 aprilie, şi va fi marcată prin organizarea unei parade a tramvaielor care vor circula fără oprire în staţii, începând cu ora 12:00, pe ruta Rond Copou (Agronomie) – Palatul Culturii – Rond Baza 3. Convoiul va fi alcătuit din cinci dintre cele mai reprezentative tramvaie personalizate tematic în cadrul unui alt proiect reprezentativ al oraşului, şi anume, „Iași – orașul tramvaielor pictate”, după cum urmează: Tramvaiul Coworking, Tramvaiul Tinerilor, Tramvaiul Educației, Tramvaiul Artelor şi Tramvaiul Literaturii. Campania „Călătoreşte şi citeşte!” îşi propune să promoveze literatura spaniolă în rândul publicului larg, oferindu-le călătorilor ocazia de a experimenta scurte momente de lectură şi trezindu-le, totodată, curiozitatea de a citi ulterior, în întregime, operele respective. După ce anul trecut literatura spaniolă a inundat vagoanele metroului din Bucureşti, campania ajunge anul acesta la Iaşi. Astfel, locuitorii oraşului, şi nu numai, sunt invitaţi să se bucure de literatura spaniolă într-un spaţiu mai puţin obişnuit, acolo unde liniile de tramvai intersectează creaţia literară şi artele vizuale, transformând călătoria cu acest vehicul într-o plimbare imaginară prin lumea cărţilor. În felul acesta, tramvaiul devine un loc de întâlnire cu literatura, călătorii având posibilitatea de a descoperi sau redescoperi autori, personaje şi opere cu ajutorul textelor ilustrate. Campania prezintă fragmente din operele unor scriitori spanioli de renume mondial precum , considerat unul dintre cei mai importanţi autori contemporani şi cel mai citit autor spaniol, , , sau Milena Busquets. Afişele sunt cu atât mai atractive cu cât fragmentele selectate sunt însoţite de diverse ilustraţii realizate special pentru această campanie de doi talentaţi artişti din România şi Spania. Este vorba despre românca Evelin Bundur, cofondatoare a festivalului Visual Playground şi spaniolul Fernando Vicente, autor al mai multor ilustraţii create pentru campania literară similară, desfăşurată la Madrid. În capitala Spaniei, acest proiect a fost iniţiat în 1997 de Asociaţia Editorilor, cu sprijinul Metro de Madrid , compania de stat care administrează reţeaua de metrou din capitala Spaniei, fiind în prezent una dintre cele mai cunoscute şi îndrăgite campanii culturale din oraş, care, de peste 20 de ani, reuşeşte să aducă literatura mai aproape de milioanele de persoane care folosesc zilnic acest mijloc de transport. Sursa"
2,https://eucitesc.md/2021/01/19/un-film-care-reuneste-autori-reprezentativi-din-toate-regiunile-romaniei-va-fi-prezentat-pe-canalele-de-comunicare-ale-institutului-cultural-roman/,"Un care reunește autori reprezentativi din toate regiunile României, alcătuind o hartă a valorilor literare contemporane, va fi prezentat, în perioada 19-22 ianuarie, pe canalele de comunicare ale Institutului Cultural Român. Proiectul este organizat de Uniunea Scriitorilor din România, cu sprijinul Ministerului Culturii – în urma participării la concursul de proiecte dedicate Zilei Culturii Naționale – și în parteneriat cu Institutul Cultural Român. Filmul este realizat de Teodor Hossu-Longin, iar conceptul proiectului îi aparține lui Gabriel Chifu, transmite Autorii care vor lectura pentru publicul virtual sunt: Aurel Pantea, Vasile Dan, Petru Cimpoeșu, Ovidiu Genaru, Vasile Spiridon, Ioan Pintea, Adrian Lesenciuc, Liviu Ioan Stoiciu, Gabriela Adameșteanu, Radu F. Alexandru, Ana Blandiana, Gabriel Chifu, Horia Gârbea, Horia-Roman Patapievici, Ioan Es. Pop, Nicolae Prelipceanu, Andreea Răsuceanu, Eugen Suciu, Mihai Zamfir, Dinu Flămând, Florina Ilis, Ion Mureșan, Irina Petraș, Adrian Popescu, Angelo Mitchievici, Varujan Vosganian, Ioan Holban, Ioan Moldovan, Adrian Alui Gheorghe, Mircea Bârsilă,Markó Béla, Mircea Mihăieș, Adriana Babeți, Cristina Chevereșan. Cuvântul înainte îi aparține lui Nicolae Manolescu, Președintele Uniunii Scriitorilor din România. Selecția autorilor a fost făcută de criticii literari Nicolae Manolescu, Răzvan Voncu și Daniel Cristea-Enache, iar prezentările autorilor de către Răzvan Voncu și Daniel Cristea-Enache. Cei mai mulți scriitori au ales să se identifice după localitatea în care trăiesc și activează, alții, însă, după locul natal sau după cel de care sunt legați sufletește și cultural. „Această selecție nu este exhaustivă. Vor urma și alte propuneri de nume ale unor scriitori de valoare, trăitori peste tot prin țară și care configurează o hartă vie a literaturii române”, menționează organizatorii. Proiectul Uniunii Scriitorilor din România conferă o rezonanță aparte Zilei Culturii Naționale, propunând o emoționantă întâlnire pe viu cu literatura de azi. Parteneri: Muzeul Național al Literaturii Române, Institutul Cultural Român, Casa de Cultură „Mihai Ursachi” a Municipiului Iași, Biblioteca Județeană „Lucian Blaga” din Alba Iulia. Sursa:"
2,https://eucitesc.md/2021/05/17/s-a-lansat-revista-timpul-editia-din-republica-moldova/,"La Chișinău, în incinta Digital Park, a avut loc lansarea revistei „Timpul”, ediția din Republica Moldova. La acest eveniment cultural au participat invitați de rang înalt: diplomați, profesori universitari, scriitori, artiști, jurnaliști, oameni ai culturii și ai literelor din Republica Moldova și România, transmite printr-un comunicat La această manifestare Universitatea de Stat din Moldova a fost reprezentată de un grup mai larg, constituit din profesori și studenți, în frunte cu rectorul dr., conf. univ. Igor Șarov. În alocuțiunea sa, rectorul Igor Șarov și-a exprimat recunoștința Guvernului României pentru susținerea constantă a numeroaselor proiecte culturale. De asemenea, a felicitat echipa „Timpul Chișinău” pentru ediția lansată, exprimându-și încrederea în viabilitatea proiectului. Revista este parte dintr-un proiect mai larg: „Timpul – Portal de Cultură”, care constituie o platformă de socializare culturală, creată pentru tinerii români de pretutindeni, având drept obiectiv impulsionarea tinerei generații la scriere și lectură, încurajând libertatea de exprimare, spiritul critic. La proiectul dat a aderat și Facultatea de Litere a Universității de Stat din Moldova. În prezent, sunt în faza de organizare, constituind colegiul de redacție al revistei „Timpul Litere USM” alături de mai mulţi studenţi ai facultăţii. Studenții vor scrie despre evenimentele culturale la care vor participa, vor face recenzii la cărțile noi apărute, pe care le vor citi; vor publica versuri ale colegilor lor, vor ține rubrici de cronică de teatru, film etc. E un proiect ambițios, dar care revendică maximă responsabilitate. E un act de curaj și de mare răspundere să scrii sub auspiciile „Timpului” la care au colaborat Mihai Eminescu, Ioan Slavici, Ion Luca Caragiale, însă ne vom strădui să corespundem, să facem față acestei provocări. Sursa foto: www.usm.md"
2,https://eucitesc.md/2021/04/27/facultatea-de-litere-usm-invita-la-clubul-de-lectura-universitar/,"Cea de a doua ediție din acest an a Clubului de lectură universitar te provoacă să descoperi temperatura la care hârtia din care sunt făcute cărțile ia foc și se mistuie. ⠀ Poate indiferența unei lumi distopice să facă abstracție de faptul că în spatele fiecărei cărți stă un om? Mai contează oare că au fost timpuri în care oamenilor nu le era frică și în care pompierii stingeau focul, nu-l provocau?Există lucruri risipite în lume, dar singurul mod în care un om de rând poate vedea nouăzeci și nouă la sută din ele este să citească o carte. Prin ale lui 451º Fahrenheit, de Ray Bradbury te va face să regândești ideea de viitor și să cauți răspunsuri la întrebări pe care nu știai că ți le poți da. Organizatorii invită la lectură toți studenții Universității de Stat din Moldova, dar și din afara acesteia, vineri, 30 aprilie, la ora 13:30, la un dialog interesant cu oameni ai literelor, pe link-ul Ray Douglas Bradbury (n. 22 august 1920 – d. 5 iunie 2012, Los Angeles, California) a fost un scriitor american de romane SF, fantasy, horror și mister. Este cel mai bine cunoscut pentru romanele 451º Fahrenheit și Cronicile marțiene. Operele sale au fost adaptate în peste 20 de filme și show-uri."
2,https://eucitesc.md/2021/03/27/mesajul-rectorului-universitatii-de-stat-cu-ocazia-aniversarii-zilei-unirii-basarabiei-cu-romania/,"Rectorul Universității de Stat din Moldova, Igor Șarov, a venit cu un mesaj important pentru comunitatea universitară cu ocazia aniversării Zilei Unirii Basarabiei cu România „Onorată comunitate universitară, dragi colegi, prieteni și studenți, Ziua de astăzi vine cu o încărcătură aparte pentru noi toți: prin votul Unirii de la 27 martie 1918 am revenit acasă, alături de ceilalți frați români, după un secol de cruntă asuprire. Un vis devenit realitate după aproape 100 de ani de la răpirea Basarabiei de către Imperiul țarist, timp în care ființa noastră națională a fost călcată în picioare: nu ni s-a permis să vorbim în limba română, ni s-a furat istoria, ni s-a interzis învățământul în limba maternă. Ne-a rămas rugăciunea spusă în gând, pentru că bisericile au fost închise, iar Dumnezeu exilat, și El, în Siberii de gheață. Este foarte dificil pentru tinerii de astăzi să-și imagineze ce înseamnă să ți se fure libertatea, identitatea, tradițiile; să fii și, în același timp, să nu fii. Sper că aceste exemple de asuprire a unor popoare de către altele să rămână în trecut și fiecare dintre noi să se regăsească parte a unui corp național, în care să-și dezvolte plenar identitatea. De aceea, ziua de 27 martie 1918 rămâne în conștiința noastră ca ziua libertății noastre. Asumarea votului Unirii, în condiții extrem de grele, a împlinit visul basarabenilor de a reveni acasă, la Patria-mamă, România. În același timp, a fost un vot susținut de reprezentanții celorlalte etnii conlocuitoare, istoria oferindu-ne și prin acest exemplu o lecție importantă: a fi patriot nu înseamnă a fi împotriva celorlalți. A fi român nu înseamnă a fi, automat, împotriva rușilor, ungurilor, bulgarilor, evreilor, găgăuzilor etc., așa cum încearcă propaganda șovină să ne inducă. A fi român înseamnă a-ți cunoaște și iubi limba, istoria, tradițiile și, în același timp, a le respecta pe ale celorlalți. Nu există libertate în ură, iar firescul lucrurilor ar fi ca toate etniile să se dezvolte în armonie, într-un spirit cetățenesc constructiv. Dragi studenți, în persoana voastră văd tinerii care vor duce mai departe misiunea de reîntregire a neamului nostru românesc. Într-o Europă unită sunt sigur că istoria o vor scrie, în continuare, națiunile. Fiecare generație și-a adus obolul, într-o măsură mai mare sau mai mică, la dărâmarea zidurilor minciunilor și falsificărilor istorice și la cunoașterea adevărului istoric. Ieșiți în campusul universitar pentru a respira aerul libertății: suntem în cartierul Unirii, cu frumoasa stradă Alexei Mateevici urcând din centrul urbei spre impunătoarea clădire a Sfatului Țării. În uralele mulțimii, aici, și nu altundeva, fruntașii Unirii au scris, acum 103 ani, destinul românilor basarabeni. Sper să fim cu toții la înălțimea faptelor lor, sper să reușim să le ducem memoria mai departe, iar numele lor să rămână scrise în conștiința noastră națională ca eroi ai neamului românesc: Ion Pelivan, Pantelimon Halippa, Vasile Stroescu, Ion Inculeț, Onisifor Ghibu, Ion Buzdugan, Constantin Stere, Ion Nistor, Ștefan Ciobanu, Anton Crihan, Elena Alistar, Paul Gore, Alexei Mateevici, Vladimir Hertza, Daniel Ciugureanu, Gherman Pântea, Pantelimon Erhan, Nichita Smochină, Vladimir Cristi, Teofil Ioncu, GurieGrosu, PetruCazacu… Igor ȘAROV, Rector al Universității de Stat din MoldovaDoctor în istorie, conferențiar universitar 27 Martie, 2021” Redacția site-ului amintește că pe 17 martie 2021, MECC a semnat ordinul cu privire la confirmarea domnului Igor Șarov în funcția de rector al Universității de Stat din Moldova."
2,https://eucitesc.md/2021/06/17/a-fost-demarat-proiectul-de-renovare-a-casei-memoriale-aron-pumnul-din-cernauti-profesorul-a-exercitat-o-imensa-influenta-asupra-elevilor-sai-printre-care-s-a-aflat-si-poetul-mihai/,"La sediul modernizat al Societății pentru Cultura și Literatura română în Bucovina „Mihai Eminescu” a fost semnat la 15 iunie 2021 contractul de demarare, avizare și autorizare a procesului de renovare a Casei Memoriale „Aron Pumnul” din Cernăuți, transmite Contractul respectiv a fost semnat, în prezența consulului general al României la Cernăuți, Irina Loredana Stănculescu, de academicianul Vasile Tărâțeanu, președintele Fundației „Casa Limbii Române” din Cernăuți (asociație responsabilă de proiect), Vergil Profeanu, președintele Asociației Programatică pentru Dezvoltare Durabilă din București (din partea sponsorilor din România) și Titus Scripa, directorul firmei de construcție SRL „Romtisbud” din Cernăuți, care va realiza lucrările de renovare a Casei Memoriale „Aron Pumnul”. Casa, veche de aproximativ 200 de ani, situată pe strada Aron Pumnul nr. 19, este construită într-un autentic stil moldovenesc. De aproximativ 30 de ani, oamenii de cultură aşteaptă ca ea să găzduiască Muzeul „Mihai Eminescu”. Casa a fost eliberată în urmă cu 25 de ani, dar autorităţile nu au acţionat. Personalitate enciclopedică pentru epoca în care a trăit, afirmându-se ca lingvist, istoric, filosof, profesor, publicist, militant politic şi animator al vieţii spirituale a românilor din Bucovina, Aron Pumnul, de la a cărui moarte s-au împlinit, pe 12 ianuarie, 155 de ani, a fost reprezentant al generaţiei paşoptiste transilvănene. Aron Pumnul s-a născut la 27 noiembrie 1818, într-o familie din părţile Făgăraşului. După studii efectuate la Blaj şi Cluj, cu pregătire filozofică, formată mai ales în spiritul kantianismului, el a participat intens la evenimentele din timpul Revoluţiei române de la 1848 din Transilvania, influenţând şi acţiunile tinerilor intelectuali români din Blaj, al căror îndrumător spiritual era. A fost membru al comitetului românesc permanent de la Sibiu. A fost urmărit, ulterior, de autorităţi, ajungând la Bucureşti. Aici, guvernul provizoriu l-a numit comisar de propagandă. Din Bucureşti, după înăbuşirea revoluţiei, s-a refugiat la Iaşi, apoi la Cernăuţi, unde a fost primit de istoricul român Eudoxiu Hurmuzachi. La Cernăuţi, unde a rămas până la sfârşitul vieţii, a devenit unul dintre conducătorii mişcării de renaştere naţională a românilor din Bucovina, continuând, în scris, lupta pentru drepturile românilor. În 1849, a devenit primul profesor de limba şi literatura română la liceul german din Cernăuţi. Ca profesor a exercitat o imensă influenţă asupra elevilor săi, printre care s-a aflat şi poetul Mihai Eminescu, pe care l-a găzduit în casa lui din Cernăuţi în timpul anilor de şcoală."
2,https://eucitesc.md/2021/06/29/expozitia-muzeul-prado-iese-in-strada-la-chisinau/,"Ambasada Spaniei la Bucureşti organizează, în colaborare cu Muzeul Naţional Prado din Madrid şi cu sprijinul Muzeului Naţional de Istorie a Moldovei şi al Consulatului Onorific al Spaniei la Chişinău, expoziţia în aer liber „Muzeul Prado iese în stradă”. Fotografiile vor putea fi admirate în perioada 1-31 iulie 2021 la (Strada 31 August 1989, 121 A). De asemenea, pe parcursul lunii iulie, iubitorii de film se vor putea bucura de 9 filme spaniole grupate în scurte cicluri tematice: filme de comedie, clasice, filme regizate de femei, drame şi de animaţie. Filmele dispun de subtitrare în limba română şi vor putea fi urmărite în perioada 3-31 iulie 2021, în fiecare zi de week-end, începând cu orele 21:00, în curtea Muzeului Naţional de Istorie a Moldovei. Accesul publicului va fi gratuit, în limita locurilor disponibile şi cu respectarea normelor de protecţie şi distanţare socială. Titlurile fac parte din Filmoteca AECID (Agenţia Spaniolă de Cooperare Internaţională pentru Dezvoltare din cadrul Ministerului Afacerilor Externe, Uniunii Europene şi Cooperării din Spania) şi sunt prezentate cu sprijinul Locuitorii și vizitatorii Chişinăului vor avea ocazia să admire 22 dintre cele mai reprezentative opere ale Muzeului Prado, una dintre principalele instituţii culturale ale Spaniei şi unul dintre cele mai importante muzee din lume. Expoziţia îşi propune să scoată arta în stradă şi să o apropie de public cu ajutorul unor reproduceri magnifice, prezentate la o scară de 1:1, ale unor capodopere semnate de Goya, Velázquez, Rubens, Botticelli, Rembrandt sau Hieronymus Bosch, oferind privitorilor o experienţă similară unei vizite reale chiar la Muzeul Prado. Expoziţia a fost prezentată anterior în numeroase oraşe din America Centrală şi de Sud, Filipine, SUA, Spania şi România şi ne invită la un periplu prin vastele colecţii de pictură găzduite de Muzeul Prado, oferind o imagine cuprinzătoare asupra picturii europene de la începutul secolului al XII-lea până în primii ani ai secolului al XX-lea. Pentru a completa această experienţă culturală, în fiecare week-end din luna iulie, se vor proiecta în total 9 filme spaniole grupate pe diferite genuri cinematografice. Printre acestea se numără comedia „Campionii”, producţie de mare succes care spune povestea unui antrenor de baschet a cărui misiune este aceea de a pregăti o echipă foarte specială, „Plácido”, o bijuterie a operei cunoscutului regizor Luis García Berlanga de la a cărui naştere se împlinesc anul acesta 100 de ani, sau “Chico şi Rita”, un excelent film de animaţie în care jazz-ul şi filmul deţin rolurile principale. Acest amplu eveniment cultural, prin cele două activităţi propuse, dezvăluie publicului din Chişinău motivele pentru care Muzeul Prado reprezintă un autentic Patrimoniu al Umanităţii şi evidenţiază, totodată, bogăţia şi valoarea inestimabilă a cinematografiie spaniole."
2,https://eucitesc.md/2021/06/29/ambasada-frantei-propune-si-in-acest-an-o-noua-editie-online-a-festivalului-filmului-francofon/,"Organizat de , cu susținerea și a partenerilor, Festivalului Filmului Francofon se va desfășura online de la 10 la 16 iulie 2021. Ambasada Franței propune și în acest an o nouă ediție online a acestui eveniment pe care-l așteptați cu nerăbdare. Cinci filme recente, cu subtitrări în limba română, vor fi prezentate în perioada 10-16 iulie pe platforma . Aceasta va permite publicului oriunde nu s-ar afla, să descopere gratuit și pentru al XX-lea an consecutiv, noutățile cinematografice populare și de succes. FILM ISTORIC, COMEDIE, DRAMĂ, FILM DE AVENTURI… Cei mai frumoși ani , Traducătorii , Adevărul , La revedere acolo sus , Aïlo, aventuri în Laponia : cinci filme care va vor permite sa redescoperiți actori și actrite celebri, ( Daniel AUTEUIL , Lambert WILSON , Catherine DENEUVE , Fanny ARDANT , Juliette BINOCHE …) si vă vor prezenta o panoramă a filmului francofon contemporan, toate filmele fiind realizate in 2019-2020. Găsiți programul integral, realizatorii, actorii și rezumatul fiecarui film pe pagina de și în ."
2,https://eucitesc.md/2021/07/05/nominalizari-la-premiile-uniunii-scriitorilor-din-moldova-pentru-anul-2020/,"Uniunea Scriitorilor din Moldova a făcut publice nominălizările la premiile USM, pentru anul 2020. Juriul, pentru decernarea Premiilor Uniunii Scriitorilor din Moldova pentru anul 2020, este format din Nina Corcinschi (Președinte), Mircea V.Ciobanu, Margaretra Curtescu, Nicolae Negru, Maria Pilchin, Vitalie Răileanu, Nicolae Rusu , . Cartea de Poezie Grigore Chiper, Semințe de betel, Grupul Editorial Rocart, Pitești Irina Nechit, Masă de sărbătoare, Cartea Românească, București Maria Mocanu, Cum să rușinezi moartea, Cartier, Chișinău Radmila Popovici, Vene și artere, ARC, Chișinău Călina Trifan, Zona de respirație, Pontos, Chișinău Alexandru Vakulovski, A cui e casa asta, Carmides, Bistrița Cartea de Proză Lucreția Bârlădeanu, Misterul de Est, ARC, Chișinău Val Butnaru, Manuscrisul lui Zograf (vol. I și II), Prut, Chișinău Claudia Partole, Straniera, Bestseller, Chișinău Ghenadie Postolache, Canon, Cartier, Chișinău Nicolae Spătaru, Măștile lui Brejnev, Paralela 45, Pitești Moni Stănilă, Țipă cât poți, Polirom, București Cartea de Critică, Eseu și Istorie literară Adrian Ciubotaru, Idei și fantasme, Cartier, Chișinău Alexandru Burlacu, Proba esteticului, Gunivas, Chișinău Emil Galaicu-Păun, Cărțile pe care le-am citit, cărțile care m-au scris, Junimea, Iași Marcel Gherman, Mireasa centaurului, ARC, Chișinău Andrei Țurcanu, Critice. Arheul Marginii și ale narațiunii, Cartier, Chișinău Cartea de Traduceri Leo Butnaru, Internaționalizarea stepelor, din limba rusă, TipoMoldova, Iași Viorica-Ela Caraman, Papagal și Chițcaval, din limba rusă, ARC, Chișinău) Gheorghe Doni – Liuba Feldșer, Două voci, din limba rusă, Pontos, Chișinău Mihaela Perciun, Fantomele Kremlinului, din limba rusă, Cartea Românească Educațional, Iași Cartea de Publicistică și Memorialistică Eugenia Bulat, Profesorul. Ștefan Sebastian Bulat, UNU, Chișinău Boris Marian, Штрафная зона, Tipografia Centrală, Chișinău Mihai Poiată, Scriitorii când nu scriu…, ARC, Chișinău Cartea pentru copii și tineret Ion Anton, Marele NANU sau stejarul genealogic Dicescu, Eikon, București Victoria Fonari, Jurnalul micului călător prin Chișinău, Prim-Caro, Chișinău Titus Știrbu, Băiatul cu trei garoafe în mână, Pontos, Chișinău Cartea de Debut Critică literară și eseu Oxana Gherman, Tentația identității, Univers Educațional, Chișinău Proză Ionela Hadârcă, UF!, Prut, Chișinău Adelina Labic-Lungu, Semințe de cer, Tipografia Centrală, Chișinău Anatol Rurac, Dublu 57, Epigraf, Chișinău Poezie Victor Vasian, Dumnezeu se joacă în nisip, Univers Educațional, Chișinău"
2,https://eucitesc.md/2021/07/14/romanul-gradina-de-sticla-de-tatiana-tibuleac-a-aparut-in-bulgara-si-albaneza/,", câștigător al Premiului Uniunii Europene pentru Literatură din parte României, 2019, apare în traducere bulgară și albaneză. Traducerea bulgară e semnată de Vasilka Aleksova și apare la Editura Colibri, una dintre cele mai mari edituri de pe piața bulgară. Ediția albaneză apare la Editura Dituria, de asemenea, una dintre cele mai mari edituri private albaneze. Traducerea e semnată de Maniela Sota. Romanul a mai apărut în franceză și spaniolă. Grădina de sticlă, al doilea roman, semnat de Tatiana Țîbuleac, a apărut în 2018 la , în colecția Rotonda, a ajuns la ediția a IV-a, „Tatiana Țîbuleac revine, în forță, într-un alt context și la un alt nivel, la tema maternă, a copilului iubit/neiubit, a consecințelor tragice ale „neiubirii“, a remușcării, într-o carte la fel de tulburătoare ca și Vara în care mama a avut ochii verzi. Orfana care descoperă un Chișinău multicultural a fost înfiată dintr-un orfelinat sătesc de o femeie singură și ambițioasă, care vrea să-i ofere un viitor prosper ori poate cumpărată ca mână de lucru și exploatată la fel de nemilos ca în romanele lui Dickens? Întrebările te urmăresc și după lectura pasionantă a acestui roman de formație a unei fete care crește între două limbi și două culturi, în anii când se schimbă frontierele și sistemele politice. Grădina de sticlă reconfirmă intrarea în literatura de azi a unei scriitoare pe cât de talentate, pe atât de inteligente, care știe să alieze cruzimea observației și compasiunea față de suferință, scoțând la iveală tragedia destinelor și frumusețea vieții.” (Gabriela Adameșteanu) „Tatiana Țîbuleac e o povestașă paradoxală. Ea știe, ca foarte puține scriitoare române contemporane, că „o poveste nu lasă niciodată lucrurile nerezolvate“. Mai știe că atunci când exiști „între coastele moi și fermecate ale poveștii“, adică între povestitor și eroul povestirii, ajungi să te împaci „cu răul și cu durerea, cu bolile și cu trădările“. Dacă în Vara în care mama a avut ochii verzi Tatiana Țîbuleac exorciza o lume a cruzimii dintr-o perspectivă fragil-masculină, în noul său roman ea povestește o lume aflată pe granița mișcătoare dintre coagulare și dezagregare, dintre Rusia și Europa, dintre luptă și fatalitate. Grădina de sticlă este, în mai multe feluri, romanul unei întregi generații feminine și al unei povestitoare pe cât de autentice, pe atât de surprinzătoare.” (Simona Sora) „Stilul, pe muchia dintre poem și proză, extrem de dens și plin de elipse, amintind de Aglaja Veteranyi și de Herta Müller, este camera de rezonanță a acestei narațiuni sinestezice, în care gustul sucului de mesteacăn fuzionează cu mirosul cârpelor împuțite, iar sunetele și grafia limbii române se împletesc cu cele ale limbii ruse (relația dintre Lastocika și Tamara are ca acompaniament de tip basso continuo relația – inclusiv clasistă și imperialistă – dintre cele două limbi, dintre rusa rafinată vorbită în oraș și moldoveneasca barbară vorbită la țară și cel mult în piețele din Chișinău).” (Mihai Iovănel) TATIANA ȚÎBULEAC s-a născut la 15 octombrie 1978 în Chișinău, Republica Moldova. Absolventă a Liceului „Iulia Hasdeu” din Chișinău; licențiată a Facultății de Jurnalism și Științe ale Comunicării a USM. Devine cunoscută publicului larg în 1995, când inițiază rubrica „Povești adevărate” în cotidianul Flux. Din 1999 face parte din echipa PRO TV Chișinău în calitate de reporter, editor și prezentatoare de știri. Stabilită actualmente la Paris, unde lucrează în domeniul audiovizualului. Debut editorial cu Fabule moderne, Editura Urma Ta, Chișinău, 2014; ediția a II-a, Editura Libris Editorial, Brașov, 2016. Cea de-a doua carte, Vara în care mama a avut ochii verzi, Editura Cartier, 2017, este distinsă cu Premiul Uniunii Scriitorilor din Republica Moldova (2017), Premiul revistei Observator cultural și Premiul Observator Lyceum (2018). Romanul a apărut în franceză, spaniolă, norvegiană, germană și poloneză. Grădina de sticlă, al doilea roman al Tatianei Țîbuleac, apărut în 2018 la a fost distins cu Premiul Uniunii Europene pentru Literatură (2019). Tradus în franceză, spaniolă, bulgară și albaneză. Tatiana Țîbuleac este laureată a Premiului Național al Republicii Moldova, oferit de Guvernul Maia Sandu în 2019. P: Eucitesc.md, poiect susținut de"
2,https://eucitesc.md/2021/07/19/universitatea-de-stat-din-moldova-a-inaugurat-un-muzeu-in-memoria-scriitorului-nicolae-dabija/,"În ziua nașterii scriitorului Nicolae Dabija, Universitatea de Stat din Moldova (USM) și Biserica „Întâmpinarea Domnului” au organizat ceremonia de comemorare a marelui poet și publicist, potrivit comunicatului La eveniment au participat: rectorul Universității de Stat din Moldova, conf. univ., dr., Igor Șarov; președintele Academiei de Științe a Moldovei, academicianul Ion Tighineanu; academicianul Mihai Cimpoi; poetul, scriitorul și dramaturgul Iulian Filip; reprezentanții Facultății de Litere a USM; membrii familiei lui Nicolae Dabija; oaspeți din România și studenți. Rectorul USM, conf. univ., dr., Igor Șarov a menționat că evenimentul de astăzi reprezintă un tribut adus memoriei lui Nicolae Dabija, care era nelipsit de la evenimentele culturale, conferințele științifice, întâlnirile cu elevii și studenții știa cum să ajungă la sufletul fiecărui interlocutor cu vorba-i părintească. „Este datoria noastră a tuturor să păstrăm vie memoria neobositului Nicolae Dabija, care a trudit întreaga viață întru apărarea și promovarea valorilor noastre identitare.” Președintele Academiei de Științe a Moldovei, academicianul Ion Tighineanu a afirmat că maestrul Nicolae Dabija a fost un străjer al Basarabiei asupra valorile noastre tradiționale și morale la intersecția a două secole și a două lumi, arma lui fiind cuvântul. Scriitorul Iulian Filip a subliniat că Nicolae Dabija a fost și continuă să fie un adevărat ambasador al culturii creând zeci și sute de punți între cultura noastră și culturile altor popoare prin opera sa. Cadrele didactice ale Facultății de Litere au vorbit despre activitatea lui Nicolae Dabija și anume: romanul lui Nicolae Dabija între Eros și Thanatos, prietenia dintre criticul literar acad. Mihail Dolgan și poetul tribun Nicolae Dabija etc. Preotul Bisericii „Întâmpinarea Domnului” a Universității de Stat din Moldova, Octavian Moșin a oficiat slujba de pomenire pentru Nicolae Dabija. Evenimentul a continuat cu inaugurarea unui muzeu în memoria lui Nicolae Dabija, în cadrul căruia, cu ajutorul membrilor familiei și ai reprezentanților bibliotecii universitare sunt expuse fotografii ale maestrului precum și principalele distincții, diplome, medalii etc. Iar copiii din centrele de plasament din capitală au prezentat un recital de poezie. Prezent la eveniment, academicianul Mihai Cimpoi a donat muzeului nou creat primul grupaj de versuri ale lui Nicolae Dabija și cartea de amintiri „Acest fulger care am fost” , antologie de Mihai Chiriac susținută de primăria Dumbrăveni. Nicolae Dabija s-a născut în s. Codreni, r-nul Cimișlia. A absolvit Facultatea de Filologie a Universității de Stat din Moldova. A debutat în literatură cu placheta de versuri „Ochiul al treilea” (1975). Pe parcursul anilor 1972-1975 a fost redactor la Televiziunea Naţională, din 1975 până în 1984 – şef de secţie la revista de literatură „Nistru”; apoi în anii 1984-1986 redactor-şef la revista tineretului de creaţie „Orizontul”, iar din 1986 – redactor-şef al săptămânalului „Literatura şi Arta”. A colaborat activ cu studioul „Moldova-film” în calitate de scenarist şi traducător al scenariilor la dublarea filmelor. Sursa:"
2,https://eucitesc.md/2021/08/10/inscrieri-pentru-scoala-de-vara-online-actualitatea-conceptiei-lui-eugeniu-coseriu-editia-a-v-a/,"Asociația cultural-științifică „Eugenio Coseriu” Catedra de limba română și lingvistică generală organizează în perioada 30 august-4 septembrie 2021 Şcoala de vară online Actualitatea concepției lui Eugeniu Coşeriu. Ediția a V-a. Școala de vară Actualitatea concepției lui Eugeniu Coşeriu. Ediția a V-a, care se va desfășura în perioada 30 august – 4 septembrie 2021, continuă tradiția școlilor de lingvistică dedicate lui E. Coșeriu din anii anteriori (2012, 2013, 2016, 2020). Ediția din anul acesta este dedicată Centenarului Eugeniu Coșeriu și se înscrie în seria evenimentelor desfășurate până în prezent, cu acest prilej: al VIII-lea Congres Internațional Linguistica Coseriana: Coseriu’s Linguistics. Origin and Actuality, 16-18 iunie 2021, Universitatea din Zürich; Sesiunea științifică Eugeniu Coșeriu – 100 de ani de la naștere, 27 iulie 2021, Academia Română, Filiala Iași; Comemorarea a 100 de ani de la nașterea lui Eugeniu Coșeriu, 27 iulie 2021, Universitatea BabeșBolyai din Cluj-Napoca; evenimentul Omul şi limbajul. Centenar Eugeniu Coșeriu, 27 iulie 2021, Muzeul Naţional al Literaturii Române din București, lansarea volumului Eugeniu Coșeriu: vocația universalității (ed. Gheorghe Popa, Chișinău, Editura Știința, 2021) la Biblioteca Municipală B. P. Hasdeu, Chișinău, 27 iulie 2021 ș. a. Ediția din anul acesta va fi una specială, deoarece este dedicată Centenarului Coșeriu. În acest context, obiectivul nostru este dublu: să aducem în actualitate modelul (cultural și uman) Coşeriu, în amploarea sa, și să punctăm liniile de forță ale teoriei lingvistice coșeriene, numită și lingvistică integrală. Și de data aceasta, vor participa, cu prelegeri și conferinţe, profesori din străinătate (Germania, Elveția, Spania, Italia, Japonia, Uruguay, Chile) și din țară (de la universitățile din Cluj-Napoca, Iași, Timișoara), care se vor alătura colectivului didactic al Centrului de studii integraliste „Eugeniu Coşeriu” de la Universitatea Babeș-Bolyai din Cluj-Napoca. Cursurile sunt adresate studenților, masteranzilor şi doctoranzilor în domeniul lingvisticii, profesorilor care doresc o perfecţionare a cunoştinţelor în domeniu, precum și tuturor celor interesați de știința / științele limbajului. Conferințele și seminariile se vor desfășura online și sunt gratuite. La finalul Şcolii de vară, toți cursanţii vor primi diplomă de participare. Cei care doresc să participe la Școala de vară Actualitatea concepției lui Eugeniu Coşeriu. Ediția 2021 sunt rugați să trimită un CV și un mesaj în acest sens la adresa de e-mail: scoalacoseriu2020@gmail.com Comitetul ştiinţific: Ioan-Aurel Pop, Academia Română, București (România) Mircea Borcilă, Universitatea Babeș-Bolyai din Cluj-Napoca (România) Ileana Oancea, Universitatea de Vest din Timișoara (România) Lucia Cifor, Universitatea Al. Ioan Cuza, Iași (România) Magdalena Viramonte de Avalos, Universidad de Cordoba (Argentina) Alfredo Matus Olivier, Academia Chilena de la Lengua (Chile) Johannes Kabatek, Universität Zürich (Elveția) Wolf Dietrich, Universität Münster (Germania) Oscar Loureda Lamas, Universität Heidelberg (Germania) Vincenzo Orioles, Università degli Studi di Udine (Italia) Giovanni Gobber, Università Catolica di Milano (Italia) Emma Tamaianu-Morita, Kindai University, Osaka (Japonia) Ana Agud, Universidad de Salamanca (Spania) Adolfo Elizaincín, Academia Nacional de Letras, Montevideo (Uruguay) Comitetul de organizare: Eugenia Bojoga, Universitatea Babeș-Bolyai, Cluj-Napoca (România) Oana Boc, Universitatea Babeș-Bolyai, Cluj-Napoca (România) Cornel Vîlcu, Universitatea Babeș-Bolyai, Cluj-Napoca (România) Cristian Pașcalău, Universitatea Babeș-Bolyai, Cluj-Napoca (România) Marius Nagy, Universitatea din Tours (Franța) Cristina Varga, Universitatea Catolică de Vest, Angers (Franța) Elena Faur, Institutul de Lingvistică „Sextil Pușcariu”, Cluj-Napoca (România)Nadia Obrocea, Universitatea de Vest, Timișoara (România) Sursa poză, captură ecran"
2,https://eucitesc.md/2021/09/22/romanul-ard-padurile-de-paula-erizanu-nominalizat-la-premiile-sofia-nadejde/,"Romanul Ard pădurile, de Paula Erizanu a fost nominalizat la Premiile Sofia Nădejde. Cartea a fost nominalizată la categoria proză, alături de Teo de la 16 la 18, de Raluca Nagy, apărută la Editura Nemira, un nor în formă de cămilă, de Alina Nelega, Bastian, de Dora Pavel și Vântul, duhul, suflarea, de Andreea Rasuceanu, publicate de Polirom. Cristina Ispas, președinta juriului, a spus: „În primul rând, am fost surprinsă de numărul mare de cărţi, mai ales că aveam impresia, în contextul pandemiei, că editurile au fost mai precaute decât de obicei în a publica autori români. Nu am fost, în schimb, deloc surprinsă de faptul că printre ele se află unele dintre cele mai bune cărţi apărute la noi în ultimii ani, atât la poezie, cât şi la proză, pe lângă altele care continuă inerţial anumite trenduri, fie mai vechi, fie recente. Pe lângă diversele abordări (de prim plan sau de fundal, din diferite perspective) ale trecutului recent, revine romanul istoric, cu subiecte relevante, controversate, revine privirea obiectivă, temele feministe, mai nuanţat, în timp ce rămân de actualitate problemele de cuplu, complicatele relaţii dintre părinţi şi copii etc., o ofertă diversificată”. Gala de decernare a Premiilor Sofia Nădejde va avea loc în 17 octombrie, la Apollo111. „Se spune că în 1899 a fost o cotitură a vremurilor, că în bezna ca melasa au început să apară fulgere întretăiate, fără legătură și fără continuitate, intermitențe interioare ale unor noi impulsuri și vechi utopii. Socialiști utopici, bolșevici, narodnici, menșevici, acești purtători de noi-vechi impulsuri spre egalitate, fraternitate, libertate aveau să înainteze în anii premergători revoluției din 1917 printr-o lume care se schimba radical și definitiv. Cum răzbăteau aceste frânturi de trecut digerat și de viitor nesigur în conștiințele unor tinere femei de atunci, precum Alexandra Kollontai, prima femeie ministru (dar și comisar) în guvernul lui Lenin, sau feminista Inessa Armand, iubita aceluiași Lenin? Cum se despărțeau acestea de reflexele mic-burgheze ale unei discipole liberale, de vechile obișnuințe sentimentale ale iubirii conjugale, de deprinderile vieții domestice ale unei mame și soții? Cum vedeau viața frustă a muncitorimii (inclusiv a muncitoarelor sexuale) pe care n-o știau și câtă cunoaștere a naturii omenești, în genere, puteau avea ca tinere de familie bună, ținute sub obroc? Iată câteva întrebări complicate la care Paula Erizanu încearcă să răspundă, cu talent și curaj, în acest prim volum al docudramei Ard pădurile.” (Simona Sora) PAULA ERIZANU s-a născut în 1992 la Chișinău. A studiat istoria și literatura la New College of the Humanities la Londra, apoi jurnalismul la City University London. A scris despre protestele din 2009 din Republica Moldova în Aceasta e prima mea revoluție. Furați-mi-o ( ). Cartea s-a bucurat de o mare atenție mediatică la Chișinău, fiindu-i decernat Premiul pentru debut al Uniunii Scriitorilor, precum și Premiul pentru cea mai populară carte a Bibliotecii Naționale „Ion Creangă”, fiind nominalizată și la Premiile Observa- tor cultural, categoria debut. A fost tradusă în engleză de către autoare, apoi în franceză, cehă și germană, și a primit premiul internațional UNESCO pentru cea mai frumoasă producție de carte a anului 2011 la târgul de la Leipzig. A urmat debutul în poezie Ai grijă de tine (Charmides, 2016). Împreună cu Alina Purcaru a publicat primele două volume din proiectul Un secol de poezie română scrisă de femei ( ). A participat la festivaluri literare în România, Ucraina, Slovenia și Cehia. Articolele sale i-au apărut în publicații internaționale precum The Guardian, London Review of Books, CNN, Aeon, Dazed ș.a. și în publicații din România și Republica Moldova, precum Libertatea, Ob- servator cultural, Dilema veche, Scena9, Ziarul de Gardă ș.a. În prezent este redactor de cultură al revistei online The Calvert Journal, la Londra."
2,https://eucitesc.md/2021/10/19/rfi-haruki-murakami-un-centru-dedicat-operei-sale-deschis-in-japonia/,"Japonia îl celebrează pe scriitorul Haruki Murakami prin crearea unui centru cultural dedicat integral operelor sale şi parcursului său creativ. O clădire a fost concepută în acest scop de arhitectul Kengo Kuma în cadrul universităţii Waseda din Tokyo, potrivit Japonia nu aşteaptă, pentru a-l celebra pe Haruki Murakami, ca acestuia să i se decerneze premiul Nobel. Valoarea operei sale, munca sa gigantică şi marele său succes internaţional au fost mai mult decît suficiente. Cum Murakami a studiat la Universitatea Waseda, nu întîmplător în acest cadru i-a fost dedicat acest centru conceput de Kengo Kuma, cel care a desenat şi noul stadion de la Tokyo unde s-au derulat jocurile olimpice din vara acestui an. Biblioteca Murakami este şi un centru internaţional de cercetare literară, destinat tuturor celor care vor să studieze opera scriitorului japonez, dar şi literatura japoneză contemporană precum şi arta traducerii. Pe lîngă cărţile lui Murakami, traduse în 50 de limbi, figurează pe rafturi şi autorii admiraţi de acest important scriitor, sau altele avînd rezonanţe cu universul creat de el. Haruki Murakami, autor al unor cărţi precum „Kafka pe malul mării“, „Uciderea comandorului“ sau „1Q84“, a declarat că ar fi preferat ca un astfel de centru să se deschidă după moartea sa. Dar şi faptul că este încă în viaţă şi poate contribui la îmbogăţirea acestei biblioteci îi convine. Născut în 1949 la Kyoto, Haruki Murakami, printre altele traducător din engleză, a început să atragă atenţia din 1979. El figurează de cîţiva ani buni printre favoriţii premiului Nobel pentru literatură. Iar dacă Academia suedeză ar avea drept criteriu numărul de cărţi vîndute în întreaga lume probabil că l-ar fi obţinut deja. Centrul Haruki Murakami conceput de arhitectul Kengo Kuma Image source: Philip FONG AFP"
2,https://eucitesc.md/2021/10/21/anunt-cu-privire-la-concursul-de-proiecte-culturale-al-ministerului-culturii/,"Ministerul Culturii anunță lansarea concursului de proiecte culturale dedicat organizațiilor necomerciale pentru anul 2022, desfășurat în conformitate cu prevederile Regulamentului cu privire la modul de finanțare din bugetul de stat a proiectelor culturale desfășurate de organizațiile necomerciale. Ministerul Culturii va finanța pentru anul 2022 proiectele culturale ale organizațiilor necomerciale în cuantumul a maximum 200 mii lei per proiect, asigurând maximum 80% din costul de implementare al unui proiect. Proiectele câștigătoare vor fi finanțate identic procentual cu punctajul acumulat, între 60 la 100% din suma solicitată de la minister. Regulamentul poate fi consultat prin accesarea următorului link – Termenul-limită de depunere a proiectelor culturale este data de 25 noiembrie 2021. Proiectele culturale ale organizațiilor necomerciale urmează a fi înaintate la concurs pentru una dintre următoarele șase arii tematice: Fiecare proiect poate fi depus pentru finanțare pentru o singură arie tematică din cele menționate, la adresa electronică proiecteculturale2021@mc.gov.md În condițiile Pandemiei Covid-19, ministerul recomandă elaborarea unor proiecte adaptabile acestui context, inclusiv prin includerea elementului on-line la faza de implementare."
2,https://eucitesc.md/2021/04/30/ucraina-hbo-dat-in-judecata-pentru-seria-cernobil/,"În Ucraina canalul american HBO a fost dat în judecată de soția unui pompier decedat la Centrala de la Cernobâl, pentru folosirea ilegală a numelui soțului său în mini seria dedicată catastrofei, transmite , cu referire la . Ludmila Ignatenko, soția lui Vasyl Ignatenko, pompier decedat în timp ce participa la operațiunile de Centrala de la Cernobîl imediat după explozia catastrofală din 1986, a dat în judecată canalul american HBO pentru folosirea ilegală a numelui soțului său în seria „Cernobîl”. „Potrivit legilor din Ucraina, este nevoie de obținerea unei autorizații pentru utilizarea numelui unei persoane reale într-o producție cinematografică. Clienta mea a cerut despăgubiri morale încă de acum un an, dar compania americană a reacționat abia în 21 aprilie anul acesta”, spune avocatul femeii. „Chernobyl” este o miniserie în cinci episoade care redă pas cu pas etapele producerii imensei catastrofe din aprilie 1986. Scenariul aparține lui Craig Mazin iar realizatorul este Johan Renck. Miniseria a fost lansată în mai 2019. Imagine: captura hbogo.ro."
2,https://eucitesc.md/2021/04/26/institutul-cervantes-din-bucuresti-lanseaza-premiul-pentru-cea-mai-buna-traducere-din-limba-spaniola/,"Institutul Cervantes din București lansează, în parteneriat cu revista un premiu anual dedicat celei mai bune traduceri din limba spaniolă, publicate în ediție originală în Spania sau în țările de limba spaniolă din America Latină. Prima ediție se va desfășura anul acesta și are în vedere volumele apărute în 2020. Premiul va reveni traducătorului, însă înscrierea în competiție o vor face și editurile. Toate detaliile legate de calendarul competiției vor fi anunțate atât pe canalele de comunicare ale , cât și pe cele ale organizatorului competiției, Observator cultural . Premiul are ca scop creșterea interesului pentru cultura spaniolă prin traducerea operelor de referință. Se dorește să devină un punct de reper în contextul relațiilor între Spania și România, cât și un element-punte cu toate culturile țărilor de limbă spaniolă. Își propun ca Premiul pentru Cea mai bună traducere din limba spaniolă să devină un eveniment de tradiție, care să consolideze în peisajul de carte românesc prezența literaturilor de limbă spaniolă, atât de puternice, de proaspete și de variate. Este, deopotrivă, un gest de recunoștință atât pentru traducători, cât și pentru editorii români, cu o semnificație aparte pentru tânăra generație de hispaniști, pe care premiul își dorește să o încurajeze. Lansarea acestui premiu anul acesta are o dublă semnificație: 2021 este anul în care Institutul Cervantes serbează 30 de ani de existență, iar Spania și România celebrează 140 de ani de relații bilaterale. Institutul Cervantes din București, deschis în 1995, este unul dintre cele peste 90 de centre de pe cinci continente ale Institutului Cervantes din Spania, fiind principalul loc de popularizare a culturii spaniole în capitala țării noastre. Înființat la Madrid în 1991, Institutul Cervantes, ce poartă numele unuia dintre cei mai celebri scriitori iberici, are ca scop declarat promovarea și predarea limbii spaniole și a face cunoscută cultura Spaniei și a țărilor de limba spaniolă."
2,https://eucitesc.md/2021/01/12/urmareste-online-zilele-eminescu-la-ipotesti/,"Memorialul Ipotești – Centrul Național de Studii „Mihai Eminescu” organizează ediția din ianuarie a Zilelor Eminescu. Evenimentele vor avea loc pe 15 ianuarie și vor începe, la ora 10.30, cu Te Deum la Bisericuța familiei Eminovici din Ipotești, urmat de depuneri de coroane la statuia poetului Mihai Eminescu de la Memorial. Programul propriu-zis, care se va desfășura online, va începe, la ora 11.20, după mesajele de salut (ora 11.00), cu o conferință susținută de președintele Academiei Române, acad. Ioan-Aurel Pop, Ziua tristă a culturii naționale. Conferința va fi urmată de discuții pe marginea poeziei de debut din anul 2020 (ora 11.30), la care vor participa membrii juriului pentru acordarea Premiului Național de Poezie Mihai Eminescu – Opus Primum: Al. Cistelecan (Universitatea „Petru Maior” din Târgu Mureș), Mircea A. Diaconu (Universitatea „Ștefan cel Mare” din Suceava), Alex Goldiș (Universitatea „Babeș-Bolyai” din Cluj-Napoca), Mihai Iovănel (Academia Română, Institutul „G. Călinescu”), Andrei Terian-Dan (Universitatea „Lucian Blaga” din Sibiu). Discuțiile vor fi însoțite de lecturi ale poeților nominalizați pentru premiul din acest an: Lucian Brad, Dumitru Fanfarov, Mircea Andrei Florea, Antonia Mihăilescu, Otay Deniz. Premiul Național de Poezie Mihai Eminescu – Opus Primum va fi înmânat de președintele Consiliului Județean Botoșani, Doina-Elena Federovici, câștigătorului, desemnat de juriu. Va urma, la ora 15.00, ediția din ianuarie a proiectului Poeți în dialog, moderată de Lucia Țurcanu, la care sunt invitați Robert Șerban (Timișoara) și Lucian Vasiliu (Iași). La tradiționalele Semnale editoriale (ora 16.30), vor fi prezente: Editura Cartier (Chișinău), director – Gheorghe Erizanu; Editura Eikon (București), director – Valentin Ajder; Editura Junimea (Iași), director – Lucian Vasiliu. Colecția Ipotești va fi prezentată de Mihaela Anițului, șef serviciu, Memorialul Ipotești. În aceeași zi, vizitatorii Memorialului Ipotești vor avea parte de vernisarea expoziției Botoșanii secolului XIX, în holul Muzeului „Mihai Eminescu”. Activitățile online din programul Zilelor Eminescu, ediția ianuarie 2021, vor putea fi urmărite pe pagina web ( ) și pe pagina de Facebook ( ) ale Memorialului Ipotești."
2,https://eucitesc.md/2018/05/16/aparitie-editoriala-basarabia-in-parlamentul-marghiloman-editura-stiinta/,"A apărut o nouă carte la în contextul Anului Centenar. Vă îndemn să citiți un fragment. Basarabia în Parlamentul Marghiloman. Text ales şi stabilit, note şi comentarii, anexă de Victor Durnea. Prefaţă de Ion Ţurcanu. Ediția de faţă reproduce stenogramele dezbaterilor parlamentare din vara anului 1918 din așa-numitul parlament Marghiloman, oferindu-ne o sumă de date de indiscutabilă valoare istorică, care contribuie mult la clarificarea unor momente importante mai puțin cunoscute din istoria unirii Basarabiei cu regatul român: conjunctura politică și militară în care s-a produs fenomenul, principalii factori care au contribuit la pregătirea și realizarea lui, relația dintre puterea politică și voința populară în acest proces, paternitatea textului Declarației Sfatului Țării din 27 martie 1918 ș.a. Textele sunt însoţite de notele şi comentariile alcătuitoruluiediţiei şi de o anexăcare prezintăun scurt istoric al acestui parlament de scurtă durată. Ediţia se deschide cuo prefaţă semnată de istoricul Ion Ţurcanu, care introduce cititorul în problematica abordată. “S-au născut, domnilor, contraverse asupra chestiunii de a se ști cine a realipit Basarabia. Și aici intervine un fapt de o gravitate excepțională, despre care a vorbit d. general Averescu și asupra căruia nu a insistat îndeajuns, că d. prim-ministru a venit să afirme că realipirea Basarabiei nu s-a făcut la Chișinău, de moldoveni de acolo, în urma unor îndelungate lupte ale lor, ci s-a făcut la tratativele diplomatice de la București. Iată, domnilor, am aici documentul pe care d. general Averescu nu-l avea: “Steagul”, organ al Partidului Conservator. În “Steagul” de la 21 mai 1918 și chiar în frunte, d-voastră ați publicat următoarea declarație, tipărită cu litere compacte: “Da, pierdem Dobrogea. Întrupasem într-însa tot ce putea da mai bun geniul civilizației române. Răspunderea nu este a mea. Dar balsam alinător: am dat României Basarabia. Asta este fapta mea. Se crede că Basarabia s-a luat la Chișinău, când Sfatul patriotic a votat rezoluția Blocului moldovean. Basarabia, domnii mei, s-a întrupat cu România la București, în timpul negocierilor de pace. Vă asigur că fără Germania și fără Austria nu intrau în Patria-mumă trei milioane suflete de 45 mii kilometri pătrați de pământ. Comparați ce s-a pierdut printr-o politică nefastă, cu ce s-a câștigat prin politica nostră și judecați. ” Domnilor, dacă această afirmațiune s-ar putea susține din punctul de vedere national și din punctul de vedere diplomatic, d-vostră nu ați fi avut decât să reproduceți textul acestei declarații în Mesaj și în proiectul de răspuns la Mesaj. Dar vine Mesajul regal și zice: “Să mulțumim însă cerului că, tocmai în acele ceasuri grele, simțul superior al Neamului a făcut ca frumosul pământ Moldovan, rupt din ogorul strămoșesc, să se reântoarcă la țara mumă și că poporul basarabean să se arunce în brațele ei pentru a-I spori puterea de muncă și încrederea în viitgor.” (D. A. C. Cuza, Basarabia în parlamentul Marghiloman/Text ales și stabilit, note și comentarii, postfață de Victor Durnea,Ch, Î.E.P. Știința, 2018, p.22-23)"
2,https://eucitesc.md/2021/04/22/biblioteca-din-biblioteca-bibliologi-renumiti-ai-neamului-o-expozitie-tematica-a-fost-deschisa-la-biblioteca-nationala/,"În contextul Zilei Bibliotecarului, Zilei Internaționale a Cărții și a Drepturilor de Autor, la Biblioteca Națională a Republicii Moldova a fost deschisă astăzi expoziția de documente și publicații cu genericul „Biblioteca din bibliotecă: bibliologi renumiți ai neamului”, informează Solicitată de agenție, Elena Pintilei, directorul instituției, a menționat că biblioteca a fost întotdeauna locul de refugiu al celor dornici de cunoaștere și centrul universului cunoștințelor. Potrivit sursei citate, expoziția aduce în vizorul publicului larg documente din colecțiile BNRM ce reflectă activitatea celor mai renumiți bibliologi și bibliografi români din perioada modernă până în zilele noastre. „Sunt expuse circa 100 de documente (albume, dicționare, enciclopedii, monografii, ediții periodice) în trei compartimente: Părinți ai bibliologiei românești moderne (Ioan C. Bianu, Nerva Hodos, Alexandru Sadi-Ionescu, Nicolae Georgescu-Tistu, Dan Simonescu); Oameni iluștri care au contribuit la dezvoltarea biblioteconomiei românești (Bogdan Petriceicu Hașdeu, George Coșbuc, Mihai Eminescu, George Bacovia, George Călinescu, Lucian Blaga, Onisifor Ghibu, Tudor Vianu, Nicolae Iorga, Constantin Noica ș.a.); Personalități marcante ale biblioteconomiei naționale (Alexandru David, Petru Ganenco, Ion Madan, Ion Șpac, Alexe Rău, Claudia Balaban, Lidia Kulikovski, Nelly Țurcan, Silvia Ghinculov, Ludmila Corghenci, Vera Osoianu ș.a.), a specificat Elena Pintilei. Expoziția poate fi vizitată până la 14 mai 2021. Ziua Internațională a Cărții și a Drepturilor de Autor se sărbătorește anual pe 23 aprilie și este organizată de UNESCO în scopul promovării lecturii, publicării și a drepturilor de autor. Prima astfel de manifestare s-a desfășurat în 1995."
2,https://eucitesc.md/2019/03/14/uniunea-scriitorilor-din-moldova-a-facut-bilantul-anului-literar-2018-arcadie-suceveanu-anul-2018-a-fost-unul-benefic-pentru-literatura-noastra/,"Uniunea Scriitorilor din Moldova și Muzeul Național al Literaturii Române „Mihail Kogălniceanu” au organizat un eveniment cu genericul „Anul literar 2018”, la care au fost analizate cărțile apărute pe parcursul anului trecut. Președintele Uniunii Scriitorilor din Moldova, Arcadie Suceveanu, a menționat că anul 2018 a fost unul benefic pentru literatura noastră, fiind înregistrate lucrări importante la toate genurile, relatează . Potrivit lui Arcadie Suceveanu, în 2018 au apărut peste 100 de cărți. „Și în acest an poezia a fost în top ca relevanță estetică și ca număr de apariții editoriale. Totodată, proza a înregistrat performanțe deosebite. S-a înregistrat un fenomen foarte interesant, când tot mai mulți poeți și dramaturgi se lasă seduși de arta narativă. În 2018 au apărut câteva romane de relevanță. La sfârșit de an, am avut și un festival de proză, în cadrul căruia a fost lansată și o revistă de proză. De fapt, 2018 a fost un an al unor sinteze pentru literatura noastră, mai cu seamă în ceea ce privește proza și eseistica”, a subliniat Arcadie Suceveanu. Președintele Uniunii Scriitorilor a accentuat că cea mai importantă apariție editorială este ciclul de antologii ”Literatura din Basarabia, început de secol XXI”. Colecția recentă, din 2018, antologhează scrierile editate după anul 2000 până în prezent (2017), în șapte volume: romanul, proza scurtă, critica literară, eseistica, dramaturgia, literatura pentru copii. Ea prezintă o panoramă a literaturii noastre de la începutul sec. XXI. Despre cărțile anului au mai vorbit scriitorii Mircea V. Ciobanu (poezie), Maria Pilchin (proză), Dumitru Crudu (debut), Ianoș Țurcanu (literatura pentru copii) și Adrian Ciubotaru și Moni Stănilă (publicistică, eseu și critică literară). Cărțile discutate vor fi evaluate de către un juriu de specialitate din care fac parte șapte persoane, iar decernarea premiilor Anului Literar 2018 va avea loc, tradițional, în luna iunie. Rubrică susţinută de magazinul online Redactor: Angela Barbaiani"
2,https://eucitesc.md/2018/11/26/lansare-www-coolsound-ro-coolsound-100-scena-virtuala-a-muzicii-clasice-romanesti/,"Proiectul şi simpozionul naţional de muzicologie „COOLsound 100 – Scena virtuală a muzicii clasice româneşti” va fi lansat astăzi, de la ora 14,00, în Sala Dinu Lipatti a Universităţii Naţionale de Muzică Bucureşti. „COOLsound 100 – Scena virtuală a muzicii clasice româneşti” – – reprezintă deschiderea unei porţi virtuale pentru publicul zilelor noastre către istoria muzicii clasice şi contemporane româneşti. Proiectul pune în valoare în primul rând diversitatea acestei muzici, din punct de vedere al abordărilor interpretative şi al genurilor muzicale, se arată într-un comunicat transmis de Componenta principală este „Monografia virtuală a muzicii româneşti”, care se deschide cu 20 de pagini biografice ce conţin acele elemente pe care le caută în primul rând un amator de cultură al zilelor noastre-video, imagine şi text, atât în română, cât şi în engleză. Elementul de unicitate şi modernitate este dat de prezenţa unor videoclipuri ilustrative pentru creaţia respectivilor muzicieni, special realizate în acest proiect. O a altă componentă, „Turneul virtual”, cuprinde filmări live de recitaluri integrale ale unor muzicieni români din diferite generaţii, desfăşurate în diferite săli şi oraşe ale ţării, care poziţionează muzica românească în contextul muzicii universale."
2,https://eucitesc.md/2018/03/28/proiect-foto-documentar-la-chisinau-marea-unire-de-la-victoria-in-primul-razboi-mondial-la-incoronarea-suveranilor-romaniei-mari/,"Muzeul Național Cotroceni, în colaborare cu Institutul Cultural Român „Mihai Eminescu” de la Chișinău, au organizat la , vernisajul expoziției „Marea Unire. De la victoria în Primul Război Mondial la Încoronarea Suveranilor României Mari”, un proiect foto-documentar care se înscrie în seria manifestărilor culturale pe care Muzeul Național Cotroceni le-a dedicat Centenarului Marii Uniri. Expoziția va fi deschisă publicului în holul de la parter al Muzeului Național de Istorie a Moldovei în perioada 23 martie – 14 aprilie 2018. După Braşov, Iaşi şi Galaţi, Muzeul Naţional Cotroceni îşi propune să itinereze această expoziţie şi în afara ţării. În mod simbolic, periplul internaţional al expoziţiei „Marea Unire. De la victoria în Primul Război Mondial la Încoronarea Suveranilor României Mari” debutează la Chişinău, în contextul celebrării a 100 de ani de la Unirea Basarabiei cu România. Prin intermediul acestei expoziții, Muzeul Naţional Cotroceni evidențiază rolul Familiei Regale a României în desăvârșirea unității naționale a statului român. Pe lângă fotografii care îi înfățișează pe Regele Ferdinand și Regina Maria pe frontul Marelui Război, publicul va putea vedea și imagini inedite, din patrimoniul Muzeului Național Cotroceni, surprinse la întoarcerea suveranilor în București, în perioada tratativelor de pace sau la ceremonia de încoronarea de la Alba Iulia din 1922."
2,https://eucitesc.md/2020/02/14/valentina-scerbani-lanseaza-la-chisinau-romanul-orasul-promis/,"Librăria din Centru e gazda lansării romanului „ Orașul promis” de Valentina Șcerbani, apărut la Editura Tracus Arte, București. Evenimentul va avea loc pe 18 februarie la ora 18.15, cu participarea scriitorilor Maria Pilchin, Dumitru Crudu, Irina Nechit. „Oraşul promis este o narațiune a unei buzzatiene aşteptări, a unei expectative istovitoare, lacerante; Ileana, o adolescentă preluată de mătuşile sale, încearcă să se clarifice dacă o va mai vedea vie pe mama sa, ori aceasta a murit cu adevărat, cum i s-a arătat în vis, anunțată printr-o telegramă. Femeile se stabilesc în Toltre – un ținut cu „un aer uimitor de salin”, unde plouă aproape fără încetare, de la care, constați, se trage sfârşitul lumii şi finalul rațiunii; Valentina Șcerbani debutează puternic, uluitor de matur, cu o viguroasă temă a senectuții, cred: când anume nu mai suntem copii? când ne mor părinții sau când încetăm să avem vreo comunicare cu ei, şi cu noi înşine, deopotrivă. Căci, singurătatea interioară ne face să înțelegem cât de neînsemnați suntem, iar pentru asta căutăm dovezi să amânăm acest adevăr iute, dur, usturător.” (Vladimir Bulat, critic de artă) „Un debut care-ți taie răsuflarea: Orașul promis de Valentina Șcerbani. O carte puternică, fragilă, fluidă, încremenită. O carte despre neputință. O elegie disperată pentru Mamă. De o frumusețe sfâșietoare.” (Raluca Dună, critic literar) Valentina Șcerbani s-a născut pe 11 ianuarie 1988. A studiat filologie franceză la Universitatea „Alecu Russo” din Republica Moldova; a obținut o bursă de masterat în mediere culturală inter-mediteraneană la Universitatea Ca`Foscari din Veneția, Universitatea Autonomă din Barcelona, Paul Valéry din Montpellier și Moulay Ismaïl din Meknès. A lucrat mai mulți ani în presa scrisă, radio și TV."
2,https://eucitesc.md/2019/05/31/henrique-motaromanii-citesc-cel-mai-putin-dintre-toti-cetatenii-uniunii-europene/,"Fostul preşedinte al Federaţiei Editorilor Europeni, Henrique Mota, a afirmat miercuri că românii citesc cel mai puţin dintre toţi cetăţenii europeni. „România citeşte cel mai puţin din toate cele 28 de state membre ale Uniunii Europene. Am să vă mai dau nişte exemple şi v-aş invita să reflectaţi asupra ceea ce înseamnă ele în societatea dumneavoastră liberă şi democratică. În anul 2011, 29,6% din populaţia României a citit o singură carte în ultimele 12 luni, în comparaţie cu 81,9% în Luxemburg şi 75,3 în Germania. Tot în 2011, doar 2,8% dintre români au spus că au citit 10 cărţi în ultimele 12 luni, comparat cu 24,4% în Luxemburg şi în Finlanda şi 22,1% în Germania”, a spus Mota, la festivitatea de deschidere a celei de-a XIV-a ediţii a Salonului Internaţional de Carte Bookfest, relatează El a accentuat că România are o piaţă „destul de fragilă” în ceea ce priveşte cărţile. „Îmi pare rău să spun, dar România are o piaţă destul de fragilă în ceea ce priveşte cărţile şi o să vă dau câteva exemple în cele ce urmează. Pe de o parte, în ceea ce priveşte cifrele de afaceri, România înregistrează cifre foarte scăzute, atât cifra de afaceri netă, cât şi cifra de afaceri totală de piaţă sunt foarte scăzute. În ceea ce priveşte valoarea totală a pieţei, cifra de afaceri totală în relaţie cu numărul de locuitori, România se clasează ultima în ceea ce priveşte vânzările pe cap de locuitor, dacă este să vorbim despre vânzările la librării şi nu cele online. În ceea ce priveşte câştigurile, România se descurcă destul de bine, clasându-se undeva pe la mijlocul topului, împreună cu Austria, Belgia, Suedia şi Ungaria. Însă, dacă este să ne referim la vânzările pe cap de locuitor va ajunge rapid pe ultimele locuri împreună cu Croaţia, Slovenia, Estonia şi Regatul Unit”, a argumentat Henrique Mota. El consideră că o soluţie pentru remedierea acestei situaţii ar fi crearea unei reţele de librării la nivel naţional. „Trebuie să creaţi o reţea de librării prin toată ţara, pentru că magazinele fizice sunt, până la urmă, indispensabile pentru a atrage consumatori şi pentru a atinge cererea. În acelaşi timp, şi librarii trebuie să fie mai creativi, trebuie să-şi atragă publicul şi trebuie să dea viaţă librăriilor lor prin evenimente precum lansări de carte, cluburi de lectură, programe culturale şi tot aşa. Trebuie să susţineţi editorii să promoveze diversitatea, să promoveze nu doar literatura de masă, ci şi lucruri mai inedite”, a spus fostul preşedinte al Federaţiei Editorilor Europeni. Mota consideră că un rol important în ceea ce priveşte creşterea numărului de cititori îl au cei deja existenţi şi autorii. „Toată lumea are un rol. Formatorii de opinie, jurnaliştii, comentatorii, figurile publice în sport, în muzică, şi politicienii, de ce nu, iar rolul acestora este să le explice celor care nu citesc cât de multe pierd şi să le explice cum o carte poate să te îmbogăţească cum nici un alt instrument nu o poate face, pentru că orice carte transmite emoţie, transmite apreciere de sine, abilitatea de a înţelege mai bine lumea”, a mai spus Henrique Mota."
2,https://eucitesc.md/2018/05/04/premiul-nobel-pentru-literatura-suspendat-nu-se-acorda-in-2018/,"Academia suedeză a anunțat astăzi, printr-un , că suspendă anul acesta premiul Nobel pentru literatură în urma scandalului sexual care a izbucnit în secţia care decernează prestigioasa distincţie, transmite Este a doua oară din 1935 până acum, cu excepția celor 6 ani din timpul războaielor mondiale, când Academia Suedeză nu acordă premiul Nobel pentru Literatură. Dacă în 1935 membrii academiei au considerat că pur și simplu nu există un scriitor care să fi făcut diferența, anul acesta un scandal sexual a cauzat decizia. În noiembrie 2017, presa suedeză a scris că mai multe femei, precum şi soţii şi fiice ale unor membri ai Academiei suedeze ar fi fost abuzate sexual între 1996 și 2017 de fotograful francez Jean-Claude Arnault, soţul dramaturgului Katarina Frostenson, membră a Academiei suedeze. Arnault conduce un club cultural în Stockholm, care beneficia de finanţare din partea secţiei de literatură a Academiei Nobel. Conform regulamentului, premiul Nobel pentru literatură de anul acesta va fi decernat în 2019, urmând ca anul următor să fie acordate două astfel de distincţii. Premiul Nobel pentru Literatură în 2017, a fost acordat scriitorului Kazuo Ishiguro. Image source: nobelprize.org, rfi.ro"
2,https://eucitesc.md/2019/08/28/vedete-ale-literaturii-mondiale-vin-la-iasi-in-perioada-2-6-octombrie-2019-la-cea-de-a-vii-a-editie-a-festivalului/,"Organizatorii Festivalului Internațional de Literatură și Traducere Iași anunță primele nume de scriitori străini ce vor fi prezenți la Iași în perioada 2-6 octombrie 2019, la cea de-a VII-a ediție a festivalului. Printre numele străine confirmate se numără și Richard Ford, unul dintre cei apreciați scriitori americani contemporani, primul scriitor care a primit în același an atât Premiul Pulitzer, cât și PEN/ Faulkner Award for Fiction, pentru romanul „Ziua Independenței”. La FILIT va fi prezent și unul dintre cei mai mari scriitori ruși ai momentului. Considerat cel mai important candidat rus la premiul Nobel pentru literatură, Mihail Șîșkin este singurul scriitor care a primit toate cele trei mari premii literare ruseşti: Russian Booker Prize, Russian National Bestseller și Big Book Prize. De asemenea, publicul va avea ocazia de a o întâlni pe María Dueñas, scriitoarea din Spania ale cărei romane au devenit bestseller-uri internaționale, fiind traduse în peste 35 de limbi. Romanul său „Iubirile croitoresei” s-a vândut în peste un milion de exemplare și a fost adaptat pentru televiziune, cu mare succes internațional. Laureat al premiului Goncourt și al altor premii literare importante, scriitorul și traducătorul francez Mathias Enard se va întâlni cu publicul român în cadrul FILIT. Alți scriitori francezi cunoscuți care vor fi prezenți la FILIT sunt Yannick Haennel și Lionel Duroy. Întâlniri de excepție vor fi și cu scriitorii Sjon (Islanda) și Kim Leine (Danemarca), laureați ai Premiului pentru Literatură al Consiliului Nordic. Operele lui Sjon (Sigurjón Birgir Sigurðsson) au fost traduse în 30 de limbi. Este autorul multora dintre melodiile celebrei Björk și a fost nominalizat la Premiul Oscar pentru versurile din coloana sonoră a filmului „Dancer in the Dark”, regizat de Lars von Trier. Unul dintre cei mai cunoscuți scriitori din Danemarca, Kim Leine a primit numeroase premii, iar romanul său „Profeții din Fiordul Vesniciei” este vândut în peste 20 de țări. Publicul va avea ocazia să îl cunoască și pe Herman Koch, unul dintre cei mai populari scriitori din Olanda, fiind și actor, realizator de televiziune și jurnalist. Romanul său „Cina” a fost tradus în 21 de limbi. Un alt nume de excepție confirmat la FILIT este scriitoarea turcă, activistă pentru drepturile omului, Aslı Erdoğan. A lucrat la Centrul European de Cercetări Nucleare din Geneva, iar din 1996 s-a dedicat literaturii şi jurnalismului. A fost arestată şi închisă în august 2016, împreună cu colegii din redacţia ziarului de opoziţie la care scria (Özgür Gündem). În 2017 i s-a decernat Premiul pentru Pace Erich Maria Remarque, iar în 2018, Premiul Simone de Beauvoir pentru libertatea femeilor. Numelor de mai sus li se alătură și Ahmed Saadawi (poet, romanicer și realizator de filme documentare din Irak, câștigător al Premiului Internațional pentru Ficțiune Arabică și nominalizat la Man Booker Prize), Ilija Trojanov (Bulgaria-Germania; adaptarea cinematografică după cartea sa „Lumea e mare, iar salvarea se ascunde după colţ” a câștigat peste 20 de premii de festival), Svetislav Basara (scriitor de marcă din Serbia, numit de critica internațională „un nebun, un geniu, un anarhist, un insolent, un entertainer, un sentimental”, fiind „în literatură ceea ce este Kusturica pentru cinematografie”), Drago Jančar (unul dintre cei mai cunoscuți scriitori, eseiști și dramaturgi din Slovenia, tradus în peste 21 de limbi, câștigător a numeroase premii, printre care și Premiul Uniunii Europene pentru Literatură) sau Geneviève Damas (scriitoare, actriță și regizoare a scenei contemporane din Belgia). FILIT este organizat de Muzeul Național al Literaturii Române Iași și finanțat de Consiliul Județean Iași, fiind considerat unul dintre cele mai mari festivaluri literare din Europa. Cea de-a VII-a ediție va avea loc în perioada 2-6 octombrie la Iași, reunind scriitori, traducători, manageri culturali, editori, jurnaliști din întreaga lume. Organizatorii vor reveni pe parcurs cu alte nume prezente la festival."
2,https://eucitesc.md/2018/03/24/pavilionul-de-noapte-de-alexandru-musina/,"Nicio altă generație din literatura română nu a produs atâția poeți de primă mână ca generația ’80. Cu excepția, poate, a aceleia interbelice; nu sunt câtuși de puțin sigur că anii dintre cele două războaie mondiale au produs mai mulți poeți superlativi decât aceia ai sfîrșitului epocii comuniste, dar e pentru mine cert că, pentru a găsi o altă generație care s-o concureze în profuziunea producției de poeți pe aceea optzecistă, e nevoie să coborâm până la generația lui Arghezi, Bacovia, Blaga, Barbu, Fundoianu – lângă ale căror nume de mari poeți se adaugă vreo 10-15 altele de poeți foarte buni, și câteva duzini de poeți doar buni. Situație care se repetă, în oglindă, și în ceea ce privește ierarhia valorică a poeziei optzeciste. Performanța lui Alexandru Mușina e, așadar, nu doar aceea strict intrinsecă de a fi un poet foarte bun – ci și aceea, contextuală, de a fi unul dintre cei mai buni patru-cinci poeți ai acestei generații atât de prolifice sub raport poetic. Să te impui, și încă atât de categoric, atât de ireductibil la orici ne altcineva, atât de deplin indidivuat, în condițiile celei mai acerbe concurențe poetice din întreaga literatură română –iată ceea ce dă „sunetul secund” al acestei performanțe, oricum extraordinare în sine. (Radu Vancu) Alexandru Muşina (n. 1 iulie 1954, Sibiu – d. 19 iunie 2013, Braşov) a absolvit Facultatea de Limba şi Literatura Română a Universităţii Bucureşti în anul 1978. În 1995, a devenit doctor în filologie al aceleiaşi universităţi. A predat limba franceză la Liceul Industrial din Întorsura Buzăului (1978-1989), a fost cultivator de flori (1989-1990) şi redactor-şef al revistei „Interval” (1990-1992). A fost profesor de literatură comparată şi scriere creatoare la Facultatea de Litere a Universităţii „Transilvania” din Braşov şi director al Editurii „Aula” Pavilionul de noapte În casa aceea dormeau dansatoarele Cu trupurile abia îndrăznind Să lumineze în jur. Uneori desfăceau degetele încet, Rotindu-le ca pe un cuţit vineţiu Prin aerul tot mai umil şi mai greu. În casa aceea dormeau dansatoarele, Ca nişte răni ce abia se ghiceau. Din toate părţile veneau ca un zumzet De lăcuste, însă nimic Nu se zărea în afară De spasmul îngheţat al trupurilor lor. În casa aceea dormeau dansatoarele, După-amiezi lungi de convalescent, Aerul era umil şi greu, ca şi cum Ar fi voit să le smulgă cumva Şi să le poarte în braţele lui de bătrîn. În casa aceea dormeau dansatoarele. Aveam să o aflu mult mai tîrziu, Cînd rănile îmi erau pe de-a-ntregul închise Şi nu puteam ca să mai simt nimic. Fragment preluat din Regele dimineții de Alexandru Mușina . Poeme alese de Radu Vancu. Cartea poate fi cumpărată în librăriile Cartier din oraș sau"
2,https://eucitesc.md/2018/04/11/poemul-zilei-calugarita-eretica-de-liliana-armasu/,"Călugărița eretică de Liliana Armașu Corpul – această ambulantă mănăstire a sufletului, cu reguli stricte, dar niciodată respectate până la capăt, nu știi cât să te bucuri, nici cât să urăști și cât să iubești ca să nu fie prea mult ori prea puțin. Cineva neștiut bate mereu toaca, având grijă dimineața să te trimită la arat câmpuri fără margine, iar seara, la o oră fixă, să te culce obosit în paturi reci și tari, așa ca să nu mai vrei nimic. Pe ascuns însă o călugăriță eretică, cu sângele clocotind în vene, țintește ore-n șir prin vitralii, dibuind toți pereții, să vadă pe unde ar putea ieși în caz de mare năvălire a sentimentelor. Căci vine câte o zi când vrei să te bucuri mai mult, vrei să plângi mai mult, ca să ai sentimentul unui om împlinit sau poate să fii mai aproape de Dumnezeu. Își cercetează atent fiecare celulă, fiecare rid mai adânc, își lasă părul eretic în vânt, își îndoaie genunchii resemnați apoi își desface mâinile, ca și cum ar îmbrățișa toată lumea, înălțându-și rugător ochii ca două ferestre. Spre infinit. Așa stă încremenită și acum pe cântarul lumii – jumătate femeie, jumătate sfântă, păzindu-se cu strășnicie una pe alta ca nu cumva să iașă din chilia strâmtă. Liliana Armașu (n. 4 noiembrie 1972, Pietrosu, Fălești) Poetă. Debut editorial: Eu scriu… Tu Scrii.. El este (2001). Volume de poezie: Singurătatea de miercuri (Editura ARC, 2010); Mâine va fi altfel (Editura ARC, 2015) Sub genericul “Literatura din Basarabia. Început de secol XXI”, editurile Arc şi Ştiinţa propun o serie de antologii care valorifică literatura scrisă în limba română de autori basarabeni la începutul secolului XXI. Noua serie continuă, ca o ştafetă, ciclul antologic „Literatura din Basarabia în secolul XX”, care a apărut în 2004, însumând 12 volume. Colecţia recentă antologhează scrierile editate după anul 2000 până în prezent (2017). Proiectul reprezintă o nouă faţă a literaturii române din Basarabia, o literatură privită în dinamica ei evolutivă, antologată chiar în timpul în care se produce. Seria conţine şase volume care cuprind creaţii artistice clasificate pe genuri. Volumele au câte un studiu introductiv, cu tabloul la zi al genului în cauză şi cu prezentarea autorilor şi a textelor selectate. Colecția „Literatura din Basarabia. Început de secol XXI” poate fi găsită în rețelele librăriilor Pro Noi, Cartea S.A. și Librarius din toată țara."
2,https://eucitesc.md/2019/02/19/lansare-album-eugeniu-ureche-actor-dramatic-cantaret-de-opereta-solist-de-opera-interpret-de-muzica-populara-regizor-scenograf-pictor-sculptor-bijutier/,"Librăria din Centru (bd. Ștefan cel Mare, nr.126) din Chișinău invită la lansarea albumului Eugeniu Ureche, ediție îngrijită de Petru Hadârcă . „Admirație și fascinație. Cred că astfel pot fi descrise impresiile trăite de cei care l-au văzut sau l-au auzit măcar o dată pe Eugeniu Ureche jucând în scenă sau recitând un poem. Vocea, puternică și gravă, era inconfundabilă, fie că răsuna în teatru sau în difuzoarele radiourilor. Cuvintele parcă ieșeau direct din piept ca dintr-un clopot imens, al cărui dangăt nu putea fi neglijat, el răsuna uneori ca o chemare de luptă sau un îndemn la resemnare, răsuna în semn de alarmă sau de mângâiere, de durere sau de bucurie – glasul său era întotdeauna răscolitor. Și cuvintele, deși erau aceleași, cunoscute de fiecare, erau totuși rostite altfel, inconfundabil: rotunde, pline, de o muzicalitate neașteptată. Erau rostite românește. „Tot ce am făcut, am făcut pentru liniștea sufletului meu” – a pictat: „revelațiile dimineților, melancoliile serilor, singurătățile de toamnă, toate mi-au intrat în pânze și m-au mângâiat…” , se destăinuia peste ani artistul. Arta ca mângâiere, arta ca tăcere și liniște, arta creatoare și recuperatoare a unei lumi pe care ți-o poți doar imagina și trăi doar în teatru. Tot ce a pictat și modelat în arta plastică este o parte indisolubilă a teatrului și vieții sale de familie, între ele nu există hotare.” (Petru Hadârcă) EUGENIU URECHE s-a născut pe 20 martie 1917 în satul Hârtopul Mare, județul Orhei. A învățat la Liceul „B.P. Hasdeu” din Chișinău (1928-1934) și la Conservatorul „Unirea” din Chișinău (1934-1938). A fost solist al Ansamblului de cântece și dansuri „Doina” al Filarmonicii (1942-1944), solist al Teatrului de Operă și Balet (1955-1959) și actor al trupei Teatrului muzical-dramatic „A.S. Pușkin” (1945-1979). A colaborat cu Radioul Național, studioul „Moldova-film”, studioul „M. Gorki”, studioul „А. Dovjenco”. S-a manifestat ca actor dramatic, cântăreț de operetă, solist de operă, interpret de muzică populară, regizor, scenograf, pictor, sculptor, bijutier. A interpretat și înregistrat la Radio Chișinău piese precum: Of, sărmana păsărea , Frunză verde de salcâm , Dragă mi-e lelița-n vie , Frunză verde doi bujori , S-ar găti badea de nuntă ș.a. inclusiv creații clasice semnate de W.A. Mozart, G. Verdi, D. Fedov, V. Baronciuc ș.a. A interpretat rolurile Mefisto (Faust de Ch. Gounod), Ramfis (Aida) Sparafucile (Rigoletto de G. Verdi), Gremin (Evgheni Oneghin de P. I. Ceaikovski), Karas (Zaporojanul de peste Dunăre de S. S. Gulak-Artemovski), Bonzo (Madame Butterfly de G. Puccini), Demonul (Demonul de A.G. Rubinstein), Atanas (Trembita de I. Miliutin) etc. A jucat în filmele „Leana”, studioul „M. Gorki” − preşedinte de colhoz (1955); „Andrieş”, studioul „А. Dovjenco” de la Kiev, Strâmbă-Lemne (1955); „Melodii moldoveneşti”, „Moldova-film”, atamanul Condrea (1955); „Răsăritul zbuciumat”, „Moldova-film”, moşierul (1984). Evenimentul are loc miercuri, 20 februarie, ora 18.15, la"
2,https://eucitesc.md/2018/07/25/reviste-literare-editate-de-uniunea-scriitorilor-din-romania/,"Uniunea Scriitorilor din România editează nouă reviste: un săptămânal (România literară – la București), un bilunar (Helikon – publicație în limba maghiară, la Cluj) și șapte lunare (Viața Românească, Luceafărul de dimineață – la București, Apostrof, Steaua – la Cluj, Convorbiri Literare – la Iași, Ramuri – la Craiova, Orizont – la Timișoara). De asemenea, există alte publicații importante care au egida U.S.R, între ele, și o revistă online, literaturadeazi.ro. În spaţiul culturii române, revista România literară ocupă un loc de primă importanţă. Ea se ataşează unei mari şi glorioase tradiţii care începe din secolul trecut, odată cu apariţia, în 1855, sub direcţia lui Vasile Alecsandri, a primei serii a revistei. Alt moment remarcabil din istoria acestei publicaţii este legat de numele lui Liviu Rebreanu, şi el director al României literare în perioada interbelică. Din 1968 apare seria nouă a revistei, care continuă Gazeta literară, principala publicaţie a Uniunii Scriitorilor, apărută în 1954. În condiţiile ostile adevăratei culturi, impuse de regimul totalitar, luptându-se cu cenzura şi alte nefaste injoncţiuni ale diriguitorilor ideologici, România literară a reuşit totuşi să desfăşoare o activitate benefică în sfera culturii, de sprijinire a valorilor autentice, de încurajare a dezbaterilor de idei şi a spiritului critic. A contribuit, în anii interdicţiilor de tot felul, la menţinerea legăturilor cu circuitele spirituale europene şi universale. Revista a fost condusă, de-a lungul timpului, de Geo Dumitrescu, primul redactor-șef al noii serii (1968-1970), Nicolae Breban (1970-1971), G. Ivașcu (1971-1988), D. R. Popescu (1988-1989) și de Nicolae Manolescu, din 1990 până în prezent. Astăzi, România literară este cea mai prestigioasă revistă literară românească. Revista Viaţa Românească apare în martie 1906, la Iaşi, avându-i ca directori pe Constantin Stere şi Paul Bujor, acesta din urmă pentru partea ştiinţifică. Din 1907, Paul Bujor se retrage. În fapt, centrul revistei ieşene este G. Ibrăileanu, critic literar şi scriitor. În anii ’30, revista se mută la București. În iunie 1948, Viaţa Românească reapare, după o întrerupere de doi ani, cu menţiunea „Revistă a Societăţii Scriitorilor din România” (din decembrie: R.P.R.). În fiecare an, revista acordă premiile sale pentru literatură. Primul număr al Luceafărului, revistă a Uniunii Scriitorilor din România, a apărut în Bucureşti, la 15 iulie 1958. Printre colaboratorii revistei s-au numărat mai toţi scriitorii importanţi ai literaturii române de după război. La conducerea publicaţiei s-au perindat, de-a lungul anilor, Eugen Barbu, Virgil Teodorescu, Ştefan Bănulescu, dar, după 1977, şi activişti ideologici, impuşi direct de partid, ca Nicolae Dragoş sau Nicolae Dan Fruntelată. După 1989, revista Luceafărul a apărut într-o serie nouă, iniţiată de Laurenţiu Ulici, devenit între timp şi preşedinte al Uniunii Scriitorilor din România. După dispariţia acestuia, publicaţia a fost condusă, până în noiembrie 2007, de prozatorul Marius Tupan. Apărută în iunie 1990, revista aducea un suflu nou în peisajul literar contemporan, propunând noi modele şi paradigme culturale, dar, în acelaşi timp, şi o schimbare de generaţii. Spiritul echinoxist era transplantat cu succes într-un nou tipar revuistic, prin reiterarea unei atitudini dezinhibate în abordarea fenomenului literar, prin depăşirea provincialismului şi cultul valorilor. În scurt timp de la apariţia sa, Apostrof şi-a deschis paginile sale scriitorilor români exilaţi, aici publicând în mod constant autori de notorietate, precum Petru Dumitriu, Paul Goma, Dumitru Ţepeneag, Ştefan Baciu, Nicolae Balotă, Gabriela Melinescu, Georgeta Horodincă, Norman Manea, iar lista ar putea continua. Revista s-a impus, în primul rând, prin autorii pe care i-a promovat, ca și prin rubricile specifice ei: Cu ochiul liber, Estuar, Puncte de reper, Eseu, Biblioteci în aer liber, Conversaţii cu…, Ospăţul filosofilor, Arhiva ’A‘. Publicația bilunară Helikon a apărut în 1990, ca succesoare a revistei Utunk. Editorul ei fondator este István Szilágyi. Helikon este o revistă literară, dar acordă spațiu și celorlalte arte, precum și promovării tinerelor talente. Helikon Online este un portal literar care completează versiunea pe hârtie, oferind o vedere panoramică asupra vieții literare din Transilvania și din Ungaria, prin referire la fenomenele și procesele artistice. (limba maghiară) Revista s-a numit la început, pentru cinci ani, Almanahul literar (până în 1954), apoi Steaua (până în prezent); a ocupat mai multe sedii, marcându-și constant prezenţa în diferite puncte-cheie ale oraşului; a avut mai multe conduceri şi redactori-şefi, fiecare încercând să imprime o anumită „orientare” (Miron Radu Paraschivescu, Geo Dumitrescu, A. E. Baconsky, Aurel Rău, Adrian Popescu); a apărut în mai multe formate şi formule (toate purtând din 1970 pecetea graficianului Octavian Bour), încercând mereu să rămână deschisă la toate formele spiritului. În Steaua, marii scriitori ai perioadei interbelice, puşi la index (Lucian Blaga, Tudor Arghezi), au putut publica nestingheriţi, în anii ’50, texte care impuneau un model literar şi cultural contrar directivelor oficiale de partid şi închistării marxist-leniniste (regăsirea lirismului în poezie, proza imaginativă, critica de opinie, o deschidere programatică faţă de literatura universală, traduceri din lirica universală tuturor popoarelor şi epocilor). Pornind de la această tradiţie, Steaua a rămas o revistă consecventă cu sine însăşi, unitară, însă deschisă la nou, dinamică, în coloanele căreia se pot întâlni, atât semnături ale numelor consacrate din cultura română, cât şi prezenţe susţinute ale tinerilor. Convorbiri literare este o revistă literară lunară care apare la Iași, editată de Societatea Literară Junimea. Primul număr a apărut la 1 martie 1867, la Iași, unde revista a funcționat până în 1886. Între 1886 și 1944 apare la București, avându-l ca redactor pe Iacob Negruzzi. Noua serie a revistei Convorbiri literare apare din ianuarie 1996 la Iași, lunar, la fiecare 20 ale lunii, în format tabloid (30×45 cm), cu 48 de pagini, din care 8 în policromie, editată de Uniunea Scriitorilor din România. Revista are următoarea formulă redacțională: Înfiinţată în 1949 cu titlul Scrisul bănăţean, revista s-a transformat în 1972 într-un săptămânal de cultură, sub dubla editare a Consiliului Județean pentru Cultură și Educație Socialistă și a Uniunii Scriitorilor din România, iar în decembrie 1989 a fost prima revistă literară din România care a apărut în condiţii de libertate (24 decembrie). Din ianuarie 1990 – prin dispariția unuia dintre editori – revista este editată, ca săptămânal, de Uniunea Scriitorilor din România, iar din 1993, aparițiile revistei devin lunare. Datorită împrejurărilor invocate și a tradiției sale, Orizont este o revistă literar-culturală cu un profil distinct în peisajul publicistic românesc. Revista Ramuri a fost înființată din inițiativa a doi adolescenți entuziaști, Constantin Șaban Făgețel și Dumitru Tomescu, la acea dată încă elevi ai liceului „Traian“ din Turnu Severin, primul număr apărând la 5 decembrie 1905, în Craiova, ca „revistă literară lunară“. Din 1908 apariția a devenit bilunară, iar din 1910 săptămânală. Publicația avea atunci o orientare autotohtonist-tradiționalistă, promovată de revista literară săptămânală Sămănătorul. La 10 decembrie 1914, revista Ramuri a fuzionat cu revista Drum drept, luând denumirea acesteia din urmă și avându-l ca director pe Nicolae Iorga, până în 1927. A reapărut câteva luni, în refugiu la Iași (martie iulie 1917) și, din 1919, din nou la Craiova. Revista a funcționat în această formă până în 1947, cu două pauze: în 1918, din cauza Primului Război Mondial, și între 1930-1933, din motive financiare. În august 1964, Ramuri este reînființată în serie nouă, avându-l ca redactor-șef pe Ilie Purcaru. Redactori-șefi au fost, succesiv, Al. Piru, Marin Sorescu, Gabriel Chifu. În concepția actuală, Ramuri are un program cultural deschis spre toate formele de creativitate, cu precădere spre studii de istorie literară și comparatism, eseuri, cronici."
2,https://eucitesc.md/2019/07/28/emilian-galaicu-paun-la-radio-europa-libera-woldemar-opera-unui-scriitor-in-toata-puterea-cuvantului/,"Opera unui scriitor în toată puterea cuvântului. Cântecul mării era (încă) romanul de debut al unui istoric & specialist în geopolitică pe nume Oleg Serebrian; cel de-al doilea volum al trilogiei, Woldemar , Cartier, 2018, este (deja) opera unui scriitor în toată puterea cuvântului. Nu că magistrul în relaţii internaţionale (1993) & doctorul în ştiinţe politice (1998) s-ar eclipsa din naraţiune (nici vorbă!), dar tot omul de litere, dublat de-un fin psiholog, are ultimul cuvânt. Redactat pe două voci – a unui băieţel de şapte ani înzestrat cu capacităţi excepţionale şi având o sensibilitate deosebită, Woldemar (un fel de replică a lui Peter Pan: „Eu aş fi fericit să rămân toată viaţa… copil”), şi a bunicii Marta Skavronski, revenită la baştină, în Cernăuţi, după 12 ani de exil şi care este îngerul păzitor al copilului –, romanul constituie un puzzle ale cărui piese se imbrică perfect, reconstituind o epocă (anii ’60 ai URSS-ului) nu atât în tablouri epice, cât din trăirile sufleteşti ale personajelor, tot atâtea „oglinzi” animate în care se reflectă micul Woldemar: „Tu ai fost zidit aşa cum eşti de trei femei. Prima a fost Marfina, ţăranca bătrână şi blajină, cu poveştile ei, cu graiul molcom bucovinean, cu rânduielile ei patriarhale, aşezate. Eram apoi eu, o femeie între două vârste, o aşchie rătăcită a vechii nobilimi habsburgice, care-şi retrăia cu o tenacitate masochistă drama vieţii dintr-o lume de mult apusă (…) Apoi, Iuliana, femeia tânără, viguroasă, autoritară, neîmplinită. Fiecare din noi te-a vrut altceva, şi-a proiectat pe tine năzuinţele ascunse”. Dintre acestea, mai cu seamă chipul mamei (vitrege, dar despre asta va afla mai târziu) Iuliana, femeia sovietică model ce-şi sacrifică viaţa personală pentru cauză, se înscrie în galeria personajelor memorabile: „Mă bătea întotdeauna în tăcere, nu zicea nimic, scăpa doar nişte icnituri încordate care urmau îndată după fiecare mişcare. (…) Eram sigur că o frigeau palmele de la loviturile pe care mi le-a dat, dar nu credeam că din pricina asta plângea. Şi, în mod sigur, nu din milă pentru mine”. Tot aşa cum o singură frază îl defineşte perfect pe copil: „Căutai răspuns la nişte întrebări, sau poate la o singură întrebare, pe care, înţelegeam, s-ar putea să n-o pui niciodată”. După ce Radu Mareş dăduse în 2010 marele roman al Bucovinei interbelice (acel „ţinut în care trăiau oameni şi cărţi”), Când ne vom întoarce , Premiul USR & al Academiei Române, iată-l pe Oleg Serebrian ridicându-şi Bucovina de dincoace de Tisa (după 1945, făcută vraişte – şi oamenii, şi cărţile) la rang de cronotop românesc. 28 ianuarie ’19 Sursa ( ) Cartea poate fi cumpărată"
3,https://teosunny.wordpress.com/2016/04/,"Turcia este locul în care se contopește lumea occidentală cu cea orientală, ceea ce poți observa și în Izmir. Aici totuși oamenii sunt mai europenizați, acest oraș fiind situat în regiunea Egeea, la aproximativ două ore de la granița cu Grecia. Dacă ai decis să îți petreci o mini vacanță de aproximativ 5 zile, trebuie să știi ce ai de făcut aici. Locuri de vizitat District Konak (centrul orașului) care întrunește mai multe destinații de vizitat. Chiar în centrul scuarului principal puteți vedea Turnul cu Ceas (the tower with watch) care reprezintă simbolul orașului, în spatele acestuia fiind situată Primăria orașului (town hall) și un pic într-o parte Moscheea (Mosque) la care oamenii se roagă doar afară, intrarea înăuntru fiind interzisă. Tot în această regiune veți găsi strada Atatürk Caddesi care face parte din zona Alsancak. Aceasta este zona perfectă pentru relaxare, fiind situată de-a lungul malului sudic al Golfului Izmir, pe o suprafață de 3200m lungime și reprezentând locul desăvârșit pentru promenadele de seară în lumina apusului de soare și relaxare în diverse localuri cu narghilea, muzică live, restaurante și magazine cu suveniruri, magazine cu haine de design, etc."
3,https://teosunny.wordpress.com/2013/10/06/cuvintele-grele-ranesc/,"”Ești cel mai bravo”, ”poți să reușești”, ”ne mândrim cu tine”, ”ai talent”, ”ești extraordinar”…! Expresii ce mulți dintre părinți și nu doar părinți au uitat că există, folosind absolut opusul lor pentru a-și ”motiva” copilul! *** Vorbim foarte mult despre violență, dar adesea uităm că aceasta nu este doar fizică! Violența psihologică, sau greul cuvintelor rostite de multe ori ne afectează mult mai grav. Strigăte, expresii de genul: ”nu ești bun la nimic”, ”ne faci doar probleme”, ”ești un cretin!” adesea provoacă copiii la fraze ca: ”Vreau odată să mor, să nu mai aveți copii!” Și dacă un copil de trei ani spune asta, oare la ce ne putem aștepta în viitor de la el? Sinucidere la vârsta adolescentină și păreri de genul: ”Oare de ce a făcut asta? Avea de toate: părinți, casă, masă, tehnologii de ultimă oră” și bla, bla, blaa. Un singur lucru îi lipsea, dar care era cel mai important, dragostea și afecțiunea! *** În contextul lansării campaniei ”Cuvintele grele rănesc”, vă îndemn din tot sufletul, să nu uitați cât de importante sunt cuvintele, atât adresate unui micuț, cât și unui matur. Fiți calmi, iubiți și dăruiți fericire, apreciații pe cei din jur pentru ceea ce sunt, și nu uitați să folosiți fraze colorate și drăgăstoase."
3,https://teosunny.wordpress.com/2014/12/24/traditii-de-craciun-colinde-sau-doar-schimb-de-covrigi/,"După cum am fost învățată conform tradiției nostre moldovenești, pentru mine, Crăciunul înseamnă colinde și daruri. Însă, anul acesta, toată viziunea mea s-a răsturnat cu picioarele în sus… Dar s-o luăm cu-ncetul. 😀 După obicei, în ziua de Crăciun la porțile caselor noastre apăreau cete de băieți și fete care strigau: ”Primiți colindătorii?!”, iar ca rezultat li se deschidea sau nu ușa. În cazul în care gazda îi primea, aceștia colindau, care și cât putea, unii o colindă, alții 2-3, fiecare după cum știa. Gazda îi mulțumea cu colaci, dulciuri, fursecuri și vin, dacă era cazul. Este de menționat faptul că, acestea aveau loc pe șapte ianuarie, ziua Crăciunului pe stil vechi. Cu această tradiție am crescut eu. Însă… anul acesta am urmărit o evoluție absolut ciudată a colindului. *** Acțiunea se desfășura pe data de 23 decembrie, ziua colindului în România, cu o zi înainte de Crăciun. Se întâmpla să fie seară și să ajung în satul Adânca, Județul Dâmbovița. Conform tradiției acestui sat, colindul începe la orele 23:00, iar gazdele ies la poartă cu covrigi, pentru a întâmpina oaspeții colindători. Am ieșit în așteptare la poartă, am scos covrigii, patru sute la număr, un butoi pe care am pus câteva pahare și o sticlă de vin. În câteva minute s-a început toată nebunia. Oameni grămadă, tineri și bătrâni, se apropiau de poartă, ziceau: ”Bună dimineața”, își luau covrigii, unii spunând ”bagdaproste”, iar alții uitând să mai mulțumească și plecau grăbiți la următoarea poartă, iar eu mă uitam în jur și tot întrebam:”Și unde-s colindele?”. A fost o singură ceată care la rugămintea noastră a cântat, cred că, o strofă dintr-o colindă, dar totul s-a petrecut atât de repede, încât nici nu am reușit să-mi dau seama. Partea bună era că, aveam un CD cu colinde în mașină, deci – am avut ce asculta. 😀 Lumea s-a împrăștiat destul de repede, iar noi am rămas înghețați, cu zâmbetul pe buze și cu mai mult de jumătate de covrigi împărțiți. Din fericire, nu în toate localitățile României tradițiile de colind sunt la fel. Spre exemplu, gura oamenilor spune că, în Maramureș sunt cele mai frumoase tradiții de Crăciun, și cele mai adevărate colinde. Sper la anul să ajung acolo! 😉"
3,https://teosunny.wordpress.com/2015/01/12/libertatea-este-doar-o-iluzie/,"Noi, oamenii, suntem ca apa… S-ar părea că suntem liberi, mergem pe unde ne dorim, schimbăm mări și țări, dar într-un final în același loc ajungem, căci circuitul nostru este închis… La fel ca al unei picături, care acu e într-un nor deasupra Vienei (Austria), în următoarea secundă se pare că a căpătat libertatea de a zbura, însă se trezește de la lovitura solului, apoi se scurge-n Dunăre, și datorită ei mai vede Slovacia, Ungaria, Croația, Serbia ți poate ajunge și în România. De aici se-ndreaptă iar în libertatea zborului vaporos și ajunge într-un nor alungat de vânt în Bulgaria, apoi soarta i se repetă iar și iar în diverse zone ale Planetei, iar într-un final picătura ajunge din nou într-un nor deasupra Vienei, iar libertatea ei se demonstrează a fi doar o iluzie… Și cât de mult n-am vrea să zicem că suntem liberi, că putem să mergem oriunde ne dorim, să facem orice ne trece prin cap, ne trezim loviți de realitate și de aceleași locuri, aceleași puncte de unde am pornit, și nu contează dacă merge vorba despre anumite puncte cardinale sau stări emoționale, financiare sau de orice tip. Ne învârtim într-un cerc închis, iar într-un cerc închis nu poate exista libertate! Foto: Teo Sunny"
3,https://teosunny.wordpress.com/2015/01/19/moscow-never-sleep/,"Moscova – oraș cu peste 10 milioane de locuitori, clasându-se pe primul loc în Europa după numărul acestora; oraș cu cei mai mulți miliardari (79), oraș ce te vrăjește cu ușurință prin frumusețea și mișcarea sa continuă. Dacă ai planificat o vacanță la Moscova, trebuie să știi la ce să te aștepți. Ce trebuie neapărat să știi dacă ai ajuns la Moscova Dacă călătoria ta este planificată iarna, trebuie să fii pregătit să înduri frigul rusesc sau să te îmbraci foarte gros, încât să fii imun, însă să nu uiți că rușii s-au adaptat condițiilor și în loc de haine folosesc vodka sau alte băuturi care le încălzesc ”sufletul” și corpul. Ai putea să întâlnești (dacă ești fată), chiar în centrul orașului, un bărbat cu o ”dispoziție superbă” care să-ți spună să-l iei de soț, pentru că un soț este bine, dar doi e și mai bine (răspuns în cazul în care îi zici că deja ai soț). un soț este bine, dar doi e și mai bine Tot pe stradă, poți întâlni cerșetori ingenioși, care au un carton pe care scrie: ” на водку и оливье” (pentru tradiționala vodka și tradiționala salată olivie fără de care nu se poate lipsi o masă de sărbătoare). pentru vodkă și olivie Dacă ai nimerit în acest oraș în perioada sărbătorilor, când toți bugetarii au liber și vrei să vizitezi muzeele, trebuie să te încarci cu foarte multă răbdare, căci ai putea să stai la coadă vreo 2-3 ore, iar în ceea ce privește teatrele și alte locuri unde e nevoie de bilete, ar trebui să ți le procuri cu mult timp înainte. Și dacă ai chef de plimbări turistice dis-de-dimineață, să fii pregătit să găsești multe uși închise până la orele 10-11. Piața Roșie – seara Piața Roșie – dimineața Moscow – never sleep, spun versurile unei melodii renumite de-a lui Dj Smash și spun adevăr, căci chiar și atunci când centrul capitalei este încă pustiu, pentru că turiștii dorm, orașul în sine forfotește."
3,https://teosunny.wordpress.com/2015/01/22/locuri-care-esti-obligat-sa-le-vizitezi-la-moscova/,"Plimbări / Locuri care ești obligat să le vizitezi Dacă te afli la Moscova în perioada sărbătorilor de iarnă, este obligatoriu să vizitezi Târgurile de Crăciun, care nu sunt niște târguri obișnuite. Poți nimeri într-o adevărată poveste, vizita casa lui Moș-Gerilă, trece prin labirinturi de gheață sau întâlni Moși-Crăciuni africani (care nu intră în planul festivalului de iarnă, însă, se pare că, reprezintă o bună strategie de marketing a unor localuri). Casa lui Moș-Gerilă Moș-Crăciun cu plete ”dalbe” Piața Roșie și Kremlinul sunt obligatoriu de vizitat, iar dacă tot ai ajuns în Kremlin nu poți să treci pe lângă ”Dimond Fund Exhibition” unde intrând, simți cum îți crește inima, iar ochii îți licăresc. Aici, dacă ești cunoscător de limbă rusă, trebuie neapărat să cunoști o șmecherie: dacă vrei să ai biletul de intrare asigurat, trebuie să vorbești în orice altă limbă vrei tu și intri fără nici o problemă, căci dacă le vorbești în rusă, s-ar putea să-ți spună că nu mai sunt bilete…)) Iar pe Piața Roșie nu uita să arunci o monedă, aflându-te pe km zero, astfel încât, după cum spune tradiția, să mai vii și a doua oară. Pune dorința și aruncă moneda De asemenea, este obligatorie o plimbare pe Vechiul Arbat (Old Arbat, un fel de ”Centrul Vechi”) unde găsești o grămadă de localuri și diverse magazinașe cu suvenire. Iar dacă tot ai ajuns pe acolo, poți trece și pe Noul Arbat (New Arbat Avenue), unde vei putea admira renumitele blocuri ”cărți”. Old Arbat Următoarea oprire importantă este Sparrow Hills (Dealurile Vrabiei sau Vorobievy Gory) de unde poți admira orașul de sus, precum și vedea în apropiere renumita clădire a Universității de Stat din Rusia (MGU), unde învață în jur de 50.000 de persoane. Aici poți vedea orașul de sus Iar dacă ești iubitor de zgârie-nori nu uita să dai o tură și prin Centrul Moscow–City, unde va trebui să-ți ”rupi” gâtul uitându-te în sus. Desigur nu uita să vizitezi muzeele, Tretyakov Gallery, muzeul Cosmonauților, Turnul Ostankino, Catedrala Hristos Mântuitorul (una dintre cele mai mari biserici creștin-ortodoxe din lume) și altele, căci sunt foarte multe în Moscova. Mâncarea Dacă ești în Rusia și nu ești iubitor de vodkă, dar totuși vrei să încerci ceva mai tradițional, este timpul să vizitezi localuri precum: ” блинная” (clătitărie), ” пельмени” (pelmeni) sau ”вареничная” (unde specialitatea casei sunt colțunașii). Colțunași cu mere și scorțișoară ”perojki” – un fel de plăcinte Pe lângă mâncarea rusească ai posibilitatea să mai încerci mâncăruri specifice pentru orice țară din fosta URSS, dar și din toată lumea. Aici poți găsi restaurante chinezești care te vor face să te întorci iar și iar să mănânci acolo. Metroul Pe lângă arhitectura absolut deosebită a stațiilor de metrou, acesta este și foarte mare, și foarte adânc. Cel puțin 44 de stații de metrou sunt cotate ca obiective turistice arhitecturale, iar în total sunt 172 de stații. În Metroul Moscovei te vei bucura nu doar de arhitectură, ci și de muzică instrumentală live, vocea unor cântăreți anonimi, etc. care îți vor ridica dispoziția și te vor face să zâmbești. Călătorie Plăcută! 🙂"
3,https://teosunny.wordpress.com/2016/02/26/teo-sunny-s-a-mutat-pe-lesvos/#more-1059,"Cuibușorul inspirației blogului Teo Sunny, s-a mutat odată cu transformarea categoriei de articole ”Student în România” în ”Student peste hotare”, undeva unde e mult soare, mare și palmieri, și anume, pe insula Lesvos, orașul Mytilene, Grecia. Dacă vă-ntrebați ce a pierdut un student pe insula prin care trec acum mii de refugiați sirieni, răspunsul este că-și petrece aici un semestru din studenție cu ajutorul programului pentru schimb de experiență Erasmus+!Nu suntem mulți, suntem doar opt studenți cărora le plac senzațiile tari – 5 studenți din România, 2 din Germania și unul din Italia. Chiar dacă suntem aici doar de câteva zile, impresia generală este că ne-am mutat de vreo lună, iar tot ce a rămas în cuibușorul de unde am plecat s-a petrecut foarte demult și nici nu mai e adevărat. 😀 Nu în zadar se spune că dacă vrei să-ți schimbi viața trebuie să pleci undeva departe, ce rămâne în urmă parcă își pierde din sens și din importanță. Acomodarea a fost ușoară, dar mai greu a fost să găsim unde să ne acomodăm, căci, de când cu refugiații, confirmă localnicii, casele de închiriat s-au împuținat, iar prețurile au crescut… Noi totuși am fost niște norocoși și am găsit ceva, chiar dacă cu mari eforturi, în comparație cu colegul nostru din Berlin, care încă-și mai caută chirie… *** În ceea ce privește peripețiile, ele deja au început! Era absolut anormal dacă nu mă rătăceam într-un loc nou, dar, măcar de această dată, nu am fost singură!))) Aterizând în alt capăt de oraș, cu un bagaj după noi, am întrebat de singura domnișoară pe care am văzuto cum să ajungem la Port, la care ea a zis: ”Ow, it is so far!”, după care ne-a indicat direcția potrivită, iar în scurt timp ne-a ajuns din urmă cu o mașină și ne-a oferit ajutor (să mai zici că grecii nu-s săritori la nevoie… chiar dacă impresia generală este anume aceasta, există oameni și oameni). *** Fiind studenți, am decis să profităm de cantina studențească și să mâncăm acolo, iar concluzia după câteva zile a fost că toată mâncare de la cantină o putem împărți în două mari categorii: 1. Mâncabilă și 2. Nemâncabilă! Ah, totuși cât de norocoși suntem, aproape tot ce am încercat până acum a fost mâncabil! 😀 Impresiile sunt multe, iar spațiul este limitat, așa că ne vedem în următoarea postare pe blog! 😀 :* ."
3,https://teosunny.wordpress.com/2016/02/26/teo-sunny-s-a-mutat-pe-lesvos/,"Cuibușorul inspirației blogului Teo Sunny, s-a mutat odată cu transformarea categoriei de articole ”Student în România” în ”Student peste hotare”, undeva unde e mult soare, mare și palmieri, și anume, pe insula Lesvos, orașul Mytilene, Grecia. Dacă vă-ntrebați ce a pierdut un student pe insula prin care trec acum mii de refugiați sirieni, răspunsul este că-și petrece aici un semestru din studenție cu ajutorul programului pentru schimb de experiență Erasmus+!Nu suntem mulți, suntem doar opt studenți cărora le plac senzațiile tari – 5 studenți din România, 2 din Germania și unul din Italia. Chiar dacă suntem aici doar de câteva zile, impresia generală este că ne-am mutat de vreo lună, iar tot ce a rămas în cuibușorul de unde am plecat s-a petrecut foarte demult și nici nu mai e adevărat. 😀 Nu în zadar se spune că dacă vrei să-ți schimbi viața trebuie să pleci undeva departe, ce rămâne în urmă parcă își pierde din sens și din importanță. Acomodarea a fost ușoară, dar mai greu a fost să găsim unde să ne acomodăm, căci, de când cu refugiații, confirmă localnicii, casele de închiriat s-au împuținat, iar prețurile au crescut… Noi totuși am fost niște norocoși și am găsit ceva, chiar dacă cu mari eforturi, în comparație cu colegul nostru din Berlin, care încă-și mai caută chirie… *** În ceea ce privește peripețiile, ele deja au început! Era absolut anormal dacă nu mă rătăceam într-un loc nou, dar, măcar de această dată, nu am fost singură!))) Aterizând în alt capăt de oraș, cu un bagaj după noi, am întrebat de singura domnișoară pe care am văzuto cum să ajungem la Port, la care ea a zis: ”Ow, it is so far!”, după care ne-a indicat direcția potrivită, iar în scurt timp ne-a ajuns din urmă cu o mașină și ne-a oferit ajutor (să mai zici că grecii nu-s săritori la nevoie… chiar dacă impresia generală este anume aceasta, există oameni și oameni). *** Fiind studenți, am decis să profităm de cantina studențească și să mâncăm acolo, iar concluzia după câteva zile a fost că toată mâncare de la cantină o putem împărți în două mari categorii: 1. Mâncabilă și 2. Nemâncabilă! Ah, totuși cât de norocoși suntem, aproape tot ce am încercat până acum a fost mâncabil! 😀 Impresiile sunt multe, iar spațiul este limitat, așa că ne vedem în următoarea postare pe blog! 😀 :* ."
3,https://teosunny.wordpress.com/2016/03/04/erasmus-is-not-just-a-vacation/#more-1143,"Prima săptămână petrecută în calitate de student Erasmus la Universitatea Aegean din Mytilene, Grecia, a fost chiar lejeră și nu pentru că cursurile erau mult prea simple, ci pentru că grecii s-au dovedit a fi destul de leneși și neorganizați. Între timp, noi am avut ocazia să descoperim orașul și să tot batem drumul spre facultate fără a avea vre-un rezultat. Am așteptat mai mult de zece zile doar pentru a stabili o întâlnire cu profesorul coordonator, care trebuia să ne ghideze în ceea ce privește orarul noastru. Între timp, singurul curs la care am mers a fost cel obțional, de limbă greacă. Chiar dacă provenit din afara programului universitar, acesta a reușit să ne dea un pic de bătaie de cap (precum și de limbă 😀 ) și să ne răpească ceva timp, căci cursul se ține de trei ori pe săptămână. Partea mai grea a experienței Erasmus a început după primele întâlniri cu profesorii. Astfel, primul gând după ce am aflat ce trebuie să facem la cursuri a fost: Ups, am greșit departamentul, după care a urmat: OMG! Kill me! 😀 Faza cea mai tare a fost că, de cele mai multe ori, când intram în birourile profesorilor și le spuneam cine suntem și ce vrem, ei se uitau foarte mirați și un pic speriați la noi. Unul dintre ei chiar ne-a repetat de câteva ori că nimeni nu l-a anunțat că ar trebui să aibă curs cu studenți Erasmus și că el nu este pregătit pentru asta, dar totuși ne-a făcut o introducere în curs de vreo oră, iar la sfârșit ne-a întrebat de ce și cum am ajuns aici (de parcă ne-am fi rătăcit). Deci, acum dăm start perioadei de stat prin biblioteci și prin universitate, ajunge plimbare! 😀"
3,https://teosunny.wordpress.com/2016/03/04/erasmus-is-not-just-a-vacation/,"Prima săptămână petrecută în calitate de student Erasmus la Universitatea Aegean din Mytilene, Grecia, a fost chiar lejeră și nu pentru că cursurile erau mult prea simple, ci pentru că grecii s-au dovedit a fi destul de leneși și neorganizați. Între timp, noi am avut ocazia să descoperim orașul și să tot batem drumul spre facultate fără a avea vre-un rezultat. Am așteptat mai mult de zece zile doar pentru a stabili o întâlnire cu profesorul coordonator, care trebuia să ne ghideze în ceea ce privește orarul noastru. Între timp, singurul curs la care am mers a fost cel obțional, de limbă greacă. Chiar dacă provenit din afara programului universitar, acesta a reușit să ne dea un pic de bătaie de cap (precum și de limbă 😀 ) și să ne răpească ceva timp, căci cursul se ține de trei ori pe săptămână. Partea mai grea a experienței Erasmus a început după primele întâlniri cu profesorii. Astfel, primul gând după ce am aflat ce trebuie să facem la cursuri a fost: Ups, am greșit departamentul, după care a urmat: OMG! Kill me! 😀 Faza cea mai tare a fost că, de cele mai multe ori, când intram în birourile profesorilor și le spuneam cine suntem și ce vrem, ei se uitau foarte mirați și un pic speriați la noi. Unul dintre ei chiar ne-a repetat de câteva ori că nimeni nu l-a anunțat că ar trebui să aibă curs cu studenți Erasmus și că el nu este pregătit pentru asta, dar totuși ne-a făcut o introducere în curs de vreo oră, iar la sfârșit ne-a întrebat de ce și cum am ajuns aici (de parcă ne-am fi rătăcit). Deci, acum dăm start perioadei de stat prin biblioteci și prin universitate, ajunge plimbare! 😀"
3,https://teosunny.wordpress.com/2016/03/16/carnavalul-din-grecia/#more-1157,"Grecii sunt un popor petrecăreț, preferând să se relaxeze prin localuri și ospețe (în loc să lucreze :D), de aceea era imposibil să nu aibă și ei un carnaval al lor – Apokries. Acesta cuprinde mai multe festivități și începe cu trei săptămâni înaintea începerii postului de Paște. Prima festivitate este Protofoni – adică prima voce, vocea care vestește venirea postului. A doua sărbătoare este Kreatini – plină de carne, pentru că se obișnuiește să se consume multă carne. Ultima săptămână înaintea postului este dedicată brânzii și se numește Tirini – adică plină de brânză. Cred că preferata săptămână a grecilor este Kreatini, căci în acea perioadă orașul s-a umplut de miros de carne și de grătare. Cea mai importantă manifestare are loc în ultimul weekend, mai ales duminica. În aceste zile oamenii obișnuiesc să se costumeze și să se distreze foarte mult, căci după weekend urmează Lunea cea curată sau Kafara Deftera (care este declarată zi liberă!), când poporul se curăță de păcate (după dezmăț și curățare 😀 ). P.S.: Carnavalul la Mytilene a luat sfârșit, așa că atașez niște fotografii al căror autor este Duță Georgian Eduard."
3,https://teosunny.wordpress.com/2016/03/16/carnavalul-din-grecia/,"Grecii sunt un popor petrecăreț, preferând să se relaxeze prin localuri și ospețe (în loc să lucreze :D), de aceea era imposibil să nu aibă și ei un carnaval al lor – Apokries. Acesta cuprinde mai multe festivități și începe cu trei săptămâni înaintea începerii postului de Paște. Prima festivitate este Protofoni – adică prima voce, vocea care vestește venirea postului. A doua sărbătoare este Kreatini – plină de carne, pentru că se obișnuiește să se consume multă carne. Ultima săptămână înaintea postului este dedicată brânzii și se numește Tirini – adică plină de brânză. Cred că preferata săptămână a grecilor este Kreatini, căci în acea perioadă orașul s-a umplut de miros de carne și de grătare. Cea mai importantă manifestare are loc în ultimul weekend, mai ales duminica. În aceste zile oamenii obișnuiesc să se costumeze și să se distreze foarte mult, căci după weekend urmează Lunea cea curată sau Kafara Deftera (care este declarată zi liberă!), când poporul se curăță de păcate (după dezmăț și curățare 😀 ). P.S.: Carnavalul la Mytilene a luat sfârșit, așa că atașez niște fotografii al căror autor este Duță Georgian Eduard."
3,https://teosunny.wordpress.com/2016/04/20/viziteaza-orasul-turcesc-izmir-in-5-zile/#more-1206,"Turcia este locul în care se contopește lumea occidentală cu cea orientală, ceea ce poți observa și în Izmir. Aici totuși oamenii sunt mai europenizați, acest oraș fiind situat în regiunea Egeea, la aproximativ două ore de la granița cu Grecia. Dacă ai decis să îți petreci o mini vacanță de aproximativ 5 zile, trebuie să știi ce ai de făcut aici. Locuri de vizitat District Konak (centrul orașului) care întrunește mai multe destinații de vizitat. Chiar în centrul scuarului principal puteți vedea Turnul cu Ceas (the tower with watch) care reprezintă simbolul orașului, în spatele acestuia fiind situată Primăria orașului (town hall) și un pic într-o parte Moscheea (Mosque) la care oamenii se roagă doar afară, intrarea înăuntru fiind interzisă. Tot în această regiune veți găsi strada Atatürk Caddesi care face parte din zona Alsancak. Aceasta este zona perfectă pentru relaxare, fiind situată de-a lungul malului sudic al Golfului Izmir, pe o suprafață de 3200m lungime și reprezentând locul desăvârșit pentru promenadele de seară în lumina apusului de soare și relaxare în diverse localuri cu narghilea, muzică live, restaurante și magazine cu suveniruri, magazine cu haine de design, etc. Muzeul de Etnografie (Etnografya müzesi) și Muzeul de Arheologie (Arkeoloji müzesi) care sunt situate în aceeași curte și se află la 10-15 minute distanță de Piața Konak. La muzeul de Etnografie o să aveți o surpriză plăcută – intrarea fiind liberă, iar celălalt având un preț simbolic de 10 lire. Muzeul de Etnografie reprezintă o vilă cu trei etaje care a fost folosită o perioadă de timp ca spital. Conacul a fost construit în stil neoclasic la începutul secolului XIX, iar în 1987, după ce a fost restaurat, a fost desemnat ca muzeu pentru folclorul turcesc. Castelul de Catifea (Kadifecale) este un punct istoric foarte important. Acesta este situat pe un deal și oferă o priveliște nemaipomenită asupra orașului. Din castel se poate observa sculptura imensă, în piatră, a eroului național, Atatürk, și inscripția devizei țării, care îi aparține tot lui: ” Yurtta barış, Dünyada barış”, ceea ce semnifică: ”Pace în țară, pace în lume”. De asemenea, în curtea castelului o să întâlniți femei care încă mai țes covoare manual. Chiar dacă localnicii nu recomandă să mergeți la castel, pentru că este situat în partea veche a orașului, unde locuiesc oameni foarte sărăci și, după cum spun ei, un pic periculoși, dacă nu sunteți un călător singuratic, nu aveți de ce să ezitați, pentru că este un loc cu o priveliște absolut excepțională. Bazarul Kemeralti care este un bazar permanent și unde puteți face cumpărături la prețuri foarte convenabile. De asemenea, în această zonă, pe strada Anafartalar, există o fântână veche din marmură, Dönertaş Sebili care a fost construită în 1814, însă care acum, se pare că și-a pierdut din însemnătate, pentru că nici unul din localnicii intervievați de mine nu știa de existența ei. :)) Agora (Smyrna Agora Antik Kenti) reprezintă o piață antică, situată în cartierul Namazgah, care datează din secolul II î. Hr. Rămășițele de aici datează din vremea împăratului roman Marc Aureliu, fiind un loc de intersectare a tuturor activităților comerciale, politice, religioase. Bazarul Hisar Bazarul Hisar și Moscheea Hisar care sunt situate aproape de stația de metrou În bazarul de aici veți putea găsi o grămadă de mărunțișuri tradiționale, bijuterii, bibelouri, suvenire și veți putea admira arcadele vechi. În ceea ce privește Moscheea Hisar, aceasta reprezintă una dintre cele mai vechi monumente ale orașului, find construită de Aydinoglu Yakup Bey în 1592-1598. Ascensorul istoric (turkish historical lift – Asansör) care este un observator și care datează din 1907, și oferă o priveliște asupra orașului la înălțimea de 155m față de nivelul mării. Cu toate acestea ascensorul nu este poziționat foarte sus, de aceea dacă vă doriți o panoramă a orașului, vă recomand să mergeți la Kadifecale. Muzeul de jucării (Izmir Toy Museum) se află pe strada Halil Rifat Pașa 31 și poate fi vizitat în timp ce vă îndreptați din centru, zona Konak, spre Kadifecale sau spre Este un muzeu destul de nou, fiind al doilea muzeu de jucării din Turcia, după cel din Istanbul. Aici veți găsi peste o mie de jucării, incluzând jucării din lemn, soldăței, mașinele, corăbii, păpuși cu care se jucau copiii din Turcia în trecut. Wildlife Park și Kültürpark. KulturPark are o suprafață de aproximativ 30 ha și este vizitat de localnici pentru activitățile artistice și culturale care au loc aici, și pentru a admira sutele de tipuri de arbori și plante din întreaga lume. În ceea ce privește Wildlife Park (Doğal Yaşam Parkı) este important să nu îl mai căutați în KulturPark, după cum era situat acesta câțiva ani în urmă, căci pe internet încă mai puteți găsi site-uri care indică adresa acestuia în KulturPark. Acum acesta este situat pe partea opusă a orașului (dacă e să privim din zona Konak) (în provincie), numită District Karsyiaka, unde se poate ajunge foarte ușor cu corabia, care lucrează în regim de transport public și poate fi accesată la fiecare 20 de minute, folosind o cartelă standart (care este utilizată și pentru metrou și pentru autobuse). La ieșirea din corabie veți putea găsi cu ușurință un punct de informare pentru turiști, unde vă vor indica ce autobus trebuie să luați către parc, după care trebuie să fiți pregătiți să mai pierdeți o oră pe drum. Odată ce ați ajuns în parc, fiți siguri că o să petreceți aici toată ziua, admirând nenumăratele soiuri de animale din toată lumea. Telefericul și zona İnciraltı. Telefericul este situat la marginea orașului, în regiunea Balcova și urcă până la altitudinea de 423m, iar sus puteți găsi alei pentru plimbare, aer curat, cafenele pentru relaxare și liniște dacă veniți în timpul săptămânii. Un alt loc pentru a evada din alerta orașului în suburbie este İnciraltı. Aici o să vă relaxați de minune în cazul în care ve-ți fi obosiți de zgomotul orașului, ve-ți putea lua o gură de aer sărat de mare și vă ve-ți putea întinde pe unul din gazoanele perfecte de iarbă sau, desigur, veți putea savura o cafea turcească sau o narghilea la una dintre cafenelele de aici. Selçuk și Selcuk este o altă provincie din Izmir, orașul fiind situat la aproximativ o oră de Izmir și la 2km de anticul oraș Efes (Ephesus), tocmai din această cauză devenind un important punct turistic. Desigur că aici există câteva obiective turistice, însă eu am preferat doar să hoinăresc pe străduțele orașului, în împrejurimea castelului, să observ îndeletnicirile oamenilor, să iau masa într-un local un pic mai dosit de centru, cu un iz tradițional, numit Pidecisi (unde, apropo, am primit ceai turcesc și desert din partea casei), obiectivul principal de vizitat fiind Efes. Efesul este un oraș antic, în prezent ruină, care a fost întemeiat de către coloniștii ioniei (greci) în secolul XI î. Hr.. În timp, acesta a devenit unul dintre principalele centre comerciale și religioase, și s-a aflat sub diferite ocupații străine. Acest oraș a fost renumit pentru Templul zeiței Artemis, una dintre cele șapte minuni ale Lumii Antice. P.S.: Dacă aveți noroc ca mine, puteți să găsiți și cămile chiar la intrarea în Efes. :))) Important: Majoritatea muzeelor din Turcia și a locurilor turistice au programul de lucru până la orele 17-18, iar ca zi liberă lunea. Vă doresc călătorie plăcută și nu uitați că partea cea mai frumoasă a unei călătorii este momentul în care rătăcești și descoperi lumea fără a te ghida după hartă, ci doar după propriul instinct – deci nu uitați să rătăciți! Pupicei."
3,https://teosunny.wordpress.com/2016/04/20/viziteaza-orasul-turcesc-izmir-in-5-zile/,"Turcia este locul în care se contopește lumea occidentală cu cea orientală, ceea ce poți observa și în Izmir. Aici totuși oamenii sunt mai europenizați, acest oraș fiind situat în regiunea Egeea, la aproximativ două ore de la granița cu Grecia. Dacă ai decis să îți petreci o mini vacanță de aproximativ 5 zile, trebuie să știi ce ai de făcut aici. Locuri de vizitat District Konak (centrul orașului) care întrunește mai multe destinații de vizitat. Chiar în centrul scuarului principal puteți vedea Turnul cu Ceas (the tower with watch) care reprezintă simbolul orașului, în spatele acestuia fiind situată Primăria orașului (town hall) și un pic într-o parte Moscheea (Mosque) la care oamenii se roagă doar afară, intrarea înăuntru fiind interzisă. Tot în această regiune veți găsi strada Atatürk Caddesi care face parte din zona Alsancak. Aceasta este zona perfectă pentru relaxare, fiind situată de-a lungul malului sudic al Golfului Izmir, pe o suprafață de 3200m lungime și reprezentând locul desăvârșit pentru promenadele de seară în lumina apusului de soare și relaxare în diverse localuri cu narghilea, muzică live, restaurante și magazine cu suveniruri, magazine cu haine de design, etc. Muzeul de Etnografie (Etnografya müzesi) și Muzeul de Arheologie (Arkeoloji müzesi) care sunt situate în aceeași curte și se află la 10-15 minute distanță de Piața Konak. La muzeul de Etnografie o să aveți o surpriză plăcută – intrarea fiind liberă, iar celălalt având un preț simbolic de 10 lire. Muzeul de Etnografie reprezintă o vilă cu trei etaje care a fost folosită o perioadă de timp ca spital. Conacul a fost construit în stil neoclasic la începutul secolului XIX, iar în 1987, după ce a fost restaurat, a fost desemnat ca muzeu pentru folclorul turcesc. Castelul de Catifea (Kadifecale) este un punct istoric foarte important. Acesta este situat pe un deal și oferă o priveliște nemaipomenită asupra orașului. Din castel se poate observa sculptura imensă, în piatră, a eroului național, Atatürk, și inscripția devizei țării, care îi aparține tot lui: ” Yurtta barış, Dünyada barış”, ceea ce semnifică: ”Pace în țară, pace în lume”. De asemenea, în curtea castelului o să întâlniți femei care încă mai țes covoare manual. Chiar dacă localnicii nu recomandă să mergeți la castel, pentru că este situat în partea veche a orașului, unde locuiesc oameni foarte sărăci și, după cum spun ei, un pic periculoși, dacă nu sunteți un călător singuratic, nu aveți de ce să ezitați, pentru că este un loc cu o priveliște absolut excepțională. Bazarul Kemeralti care este un bazar permanent și unde puteți face cumpărături la prețuri foarte convenabile. De asemenea, în această zonă, pe strada Anafartalar, există o fântână veche din marmură, Dönertaş Sebili care a fost construită în 1814, însă care acum, se pare că și-a pierdut din însemnătate, pentru că nici unul din localnicii intervievați de mine nu știa de existența ei. :)) Agora (Smyrna Agora Antik Kenti) reprezintă o piață antică, situată în cartierul Namazgah, care datează din secolul II î. Hr. Rămășițele de aici datează din vremea împăratului roman Marc Aureliu, fiind un loc de intersectare a tuturor activităților comerciale, politice, religioase. Bazarul Hisar Bazarul Hisar și Moscheea Hisar care sunt situate aproape de stația de metrou În bazarul de aici veți putea găsi o grămadă de mărunțișuri tradiționale, bijuterii, bibelouri, suvenire și veți putea admira arcadele vechi. În ceea ce privește Moscheea Hisar, aceasta reprezintă una dintre cele mai vechi monumente ale orașului, find construită de Aydinoglu Yakup Bey în 1592-1598. Ascensorul istoric (turkish historical lift – Asansör) care este un observator și care datează din 1907, și oferă o priveliște asupra orașului la înălțimea de 155m față de nivelul mării. Cu toate acestea ascensorul nu este poziționat foarte sus, de aceea dacă vă doriți o panoramă a orașului, vă recomand să mergeți la Kadifecale. Muzeul de jucării (Izmir Toy Museum) se află pe strada Halil Rifat Pașa 31 și poate fi vizitat în timp ce vă îndreptați din centru, zona Konak, spre Kadifecale sau spre Este un muzeu destul de nou, fiind al doilea muzeu de jucării din Turcia, după cel din Istanbul. Aici veți găsi peste o mie de jucării, incluzând jucării din lemn, soldăței, mașinele, corăbii, păpuși cu care se jucau copiii din Turcia în trecut. Wildlife Park și Kültürpark. KulturPark are o suprafață de aproximativ 30 ha și este vizitat de localnici pentru activitățile artistice și culturale care au loc aici, și pentru a admira sutele de tipuri de arbori și plante din întreaga lume. În ceea ce privește Wildlife Park (Doğal Yaşam Parkı) este important să nu îl mai căutați în KulturPark, după cum era situat acesta câțiva ani în urmă, căci pe internet încă mai puteți găsi site-uri care indică adresa acestuia în KulturPark. Acum acesta este situat pe partea opusă a orașului (dacă e să privim din zona Konak) (în provincie), numită District Karsyiaka, unde se poate ajunge foarte ușor cu corabia, care lucrează în regim de transport public și poate fi accesată la fiecare 20 de minute, folosind o cartelă standart (care este utilizată și pentru metrou și pentru autobuse). La ieșirea din corabie veți putea găsi cu ușurință un punct de informare pentru turiști, unde vă vor indica ce autobus trebuie să luați către parc, după care trebuie să fiți pregătiți să mai pierdeți o oră pe drum. Odată ce ați ajuns în parc, fiți siguri că o să petreceți aici toată ziua, admirând nenumăratele soiuri de animale din toată lumea. Telefericul și zona İnciraltı. Telefericul este situat la marginea orașului, în regiunea Balcova și urcă până la altitudinea de 423m, iar sus puteți găsi alei pentru plimbare, aer curat, cafenele pentru relaxare și liniște dacă veniți în timpul săptămânii. Un alt loc pentru a evada din alerta orașului în suburbie este İnciraltı. Aici o să vă relaxați de minune în cazul în care ve-ți fi obosiți de zgomotul orașului, ve-ți putea lua o gură de aer sărat de mare și vă ve-ți putea întinde pe unul din gazoanele perfecte de iarbă sau, desigur, veți putea savura o cafea turcească sau o narghilea la una dintre cafenelele de aici. Selçuk și Selcuk este o altă provincie din Izmir, orașul fiind situat la aproximativ o oră de Izmir și la 2km de anticul oraș Efes (Ephesus), tocmai din această cauză devenind un important punct turistic. Desigur că aici există câteva obiective turistice, însă eu am preferat doar să hoinăresc pe străduțele orașului, în împrejurimea castelului, să observ îndeletnicirile oamenilor, să iau masa într-un local un pic mai dosit de centru, cu un iz tradițional, numit Pidecisi (unde, apropo, am primit ceai turcesc și desert din partea casei), obiectivul principal de vizitat fiind Efes. Efesul este un oraș antic, în prezent ruină, care a fost întemeiat de către coloniștii ioniei (greci) în secolul XI î. Hr.. În timp, acesta a devenit unul dintre principalele centre comerciale și religioase, și s-a aflat sub diferite ocupații străine. Acest oraș a fost renumit pentru Templul zeiței Artemis, una dintre cele șapte minuni ale Lumii Antice. P.S.: Dacă aveți noroc ca mine, puteți să găsiți și cămile chiar la intrarea în Efes. :))) Important: Majoritatea muzeelor din Turcia și a locurilor turistice au programul de lucru până la orele 17-18, iar ca zi liberă lunea. Vă doresc călătorie plăcută și nu uitați că partea cea mai frumoasă a unei călătorii este momentul în care rătăcești și descoperi lumea fără a te ghida după hartă, ci doar după propriul instinct – deci nu uitați să rătăciți! Pupicei."
3,https://teosunny.wordpress.com/2012/11/17/iarba-verde-iarba-vesela/#more-89,"Iarbă veselă… Unii medici din SUA, chiar recomandă consumul acesteia o dată la jumătate de an, pentru a evita stresul (dar atent, nu mai des!). Cică e vesel, e relaxant şi, cel mai important, nu e dăunător. Da de unde, bă, aşa ceva??! De unde aţi luat-o voi că nu e dăunător?! Sau poate ceea că creierul se usucă cu paşi grăbiţi e folositor?! Cică nu există dependenţă. Ei, fie şi aşa, dependenţă fizică poate şi nu există. Dar fiţi atenţi aici: e foarte important să observaţi: cu cât mai mult consumaţi, cu atât mai puţin vă puteţi relaxa sau veseli fară aceasta. Da, dependenţa fizică lipseşte, în schimb, este prezentă cea psihologică! Sunte-ţi prinşi într-o capcană a simţurilor. ”Nimic nu mă mai bucură…Ia dă să trag un fum…” Şi unde ajungeţi, dragii mei, după asta?! Încă ceva, fenomen demonstrat, după câţiva ani de consum intens, oamenii devin ”clei”, că alt fel nu-i pot numi. Fără fum sunt clei şi cu-n fum, tot clei rămân! Nici o emoţie, nici o idee genială nu-i mai pătrunde! În fine, scumpilor, fiţi atenţi ce faceţi şi evitaţi excesul…excesul de orice! P.S.: Vreau să ştiu şi părerea voastră! Nu vă sfiiţi! Aici puteţi scrie ANONIM comentariile! =) Pupici)))"
3,https://teosunny.wordpress.com/2012/11/17/iarba-verde-iarba-vesela/,"Iarbă veselă… Unii medici din SUA, chiar recomandă consumul acesteia o dată la jumătate de an, pentru a evita stresul (dar atent, nu mai des!). Cică e vesel, e relaxant şi, cel mai important, nu e dăunător. Da de unde, bă, aşa ceva??! De unde aţi luat-o voi că nu e dăunător?! Sau poate ceea că creierul se usucă cu paşi grăbiţi e folositor?! Cică nu există dependenţă. Ei, fie şi aşa, dependenţă fizică poate şi nu există. Dar fiţi atenţi aici: e foarte important să observaţi: cu cât mai mult consumaţi, cu atât mai puţin vă puteţi relaxa sau veseli fară aceasta. Da, dependenţa fizică lipseşte, în schimb, este prezentă cea psihologică! Sunte-ţi prinşi într-o capcană a simţurilor. ”Nimic nu mă mai bucură…Ia dă să trag un fum…” Şi unde ajungeţi, dragii mei, după asta?! Încă ceva, fenomen demonstrat, după câţiva ani de consum intens, oamenii devin ”clei”, că alt fel nu-i pot numi. Fără fum sunt clei şi cu-n fum, tot clei rămân! Nici o emoţie, nici o idee genială nu-i mai pătrunde! În fine, scumpilor, fiţi atenţi ce faceţi şi evitaţi excesul…excesul de orice! P.S.: Vreau să ştiu şi părerea voastră! Nu vă sfiiţi! Aici puteţi scrie ANONIM comentariile! =) Pupici)))"
3,https://teosunny.wordpress.com/2012/11/19/praf-de-iarna/#more-97,"Despre 22.02.2012 Era o dimineaţă simplă… Ceasul sună la ora 7.00. Ca de obicei, l-am lăsat în aşteptare. Mai sună odată şi încă odată, şi în sfârşit aproape de 8, trupul meu binevoi să-şi ridice greoaiele oase din pat şi să înceapă mişcarea. După o lungă zbuciumare prin casă, în sfârşit, mă pornii spre şcoală. Era o diminiaţă extraordinară, deosebit de frumoasă datorită naturii îngheţate. Ca de obicei, întârziam. Fiece secundă era importantă. Însă am lăsat paşii grăbiţi la o parte. Mi-am permis să întârzii. Nu mai conta. Eram înnebunită de farmecul naturii. Paşii îmi era moi, dar foarte greoi, de iarnă. Mă mişcam încet, privind în jur. Un cer minunat, ce îmi exprima perfect dispoziţia: sumbru, dar tot odată luminos. După fâşiile sure-albăstrui se iveau razele de soare…tulburare şi haos. Iar pe de altă parte: un cer limpede, albastru, fără cea mai mică pată… linişte şi împăcare. Revenisem pe pământ, şi iar îmi simţeam paşii leneşi ce scârţâiau prin zăpadă. Cu toate că era real, era o poveste. Lumea din jurul meu era fermecată. Nu mai observam oamenii grăbiţi, învăluiţi de rutină, dar dacă îi şi vedeam cumva, mă întrebam doar:”Oare cum e posibil să nu observe ei această frumuseţe, să nu stea o clipă şi să admire, să respire aerul rece, dar vitaminizant şi dulce al iernii?!” Şi iar mă lăsam copleşită de acea tainică suflare a naturii, şi zburam, un zbor liber şi neastâmpărat al gândirii, iar privirea îmi alerga pe copaci, strângând praful de diamant suflat de vântul de-astă noapte. O dimineaţă perfectă, dedicată naturii, în care rutina nu mai are nici o importanţă. O evadare de la real ce te reface complet. Totul de ce am nevoie pentru fericire! Sursă foto:"
3,https://teosunny.wordpress.com/2012/11/19/praf-de-iarna/,"Despre 22.02.2012 Era o dimineaţă simplă… Ceasul sună la ora 7.00. Ca de obicei, l-am lăsat în aşteptare. Mai sună odată şi încă odată, şi în sfârşit aproape de 8, trupul meu binevoi să-şi ridice greoaiele oase din pat şi să înceapă mişcarea. După o lungă zbuciumare prin casă, în sfârşit, mă pornii spre şcoală. Era o diminiaţă extraordinară, deosebit de frumoasă datorită naturii îngheţate. Ca de obicei, întârziam. Fiece secundă era importantă. Însă am lăsat paşii grăbiţi la o parte. Mi-am permis să întârzii. Nu mai conta. Eram înnebunită de farmecul naturii. Paşii îmi era moi, dar foarte greoi, de iarnă. Mă mişcam încet, privind în jur. Un cer minunat, ce îmi exprima perfect dispoziţia: sumbru, dar tot odată luminos. După fâşiile sure-albăstrui se iveau razele de soare…tulburare şi haos. Iar pe de altă parte: un cer limpede, albastru, fără cea mai mică pată… linişte şi împăcare. Revenisem pe pământ, şi iar îmi simţeam paşii leneşi ce scârţâiau prin zăpadă. Cu toate că era real, era o poveste. Lumea din jurul meu era fermecată. Nu mai observam oamenii grăbiţi, învăluiţi de rutină, dar dacă îi şi vedeam cumva, mă întrebam doar:”Oare cum e posibil să nu observe ei această frumuseţe, să nu stea o clipă şi să admire, să respire aerul rece, dar vitaminizant şi dulce al iernii?!” Şi iar mă lăsam copleşită de acea tainică suflare a naturii, şi zburam, un zbor liber şi neastâmpărat al gândirii, iar privirea îmi alerga pe copaci, strângând praful de diamant suflat de vântul de-astă noapte. O dimineaţă perfectă, dedicată naturii, în care rutina nu mai are nici o importanţă. O evadare de la real ce te reface complet. Totul de ce am nevoie pentru fericire! Sursă foto:"
3,https://teosunny.wordpress.com/2012/11/22/avem-nevoie-de-constiinta-schimbati-va-modul-de-gandire/#more-111,"Societatea noastră necesită o schimbare. Toţi o doresc, toţi o aşteaptă, dar… toţi cred că de ei nu depinde nimic. Ne-am obișnuit să fim săraci şi cel mai rău, credem că e normal. Cică nu noi suntem vinovaţi, ci conducearea! O clipă, vă rog, dar cine sunt cei care formează această conducere? Noi, noi şi iarăşi noi! În Moldova nu există perspective de dezvoltare? Ba există! Şi ele sunt multe, doar că este mai simplu să nu le observăm, dar să învinuim ţara de sărăcie şi să fugim de soluţionarea problemei. Într-o zi, mi-am dat seama că prea multă lume este plecată peste hotare. Ceea ce m-a întristat, de fapt, este că nu sunt acolo pentru a învăţa sau a se dezvolta… ci pentru a munci ca robii, pe când ţara degradează, copiii umblă pe drumuri şi totul se duce de râpă. Încă şi mai interesante sunt familiile noi formate: au făcut nuntă, au băut, au mâncat, apoi unul din soţi pleacă peste hotare pentru a întreţine ”familia” . Care familie, bre, dacă trăiţi toată viaţa în diferite colţuri ale lumii?! Vorbisem într-o zi cu un astfel de soţ şi la întrebarea: ”Oare chiar nu e posibil să găseşti o soluţie aici, acasă, alături de familie?’‘ mi-a zis că: “E chiar foarte posibil, dar parcă tot e mai comod să lucrez la Moscova…” Foarte trist că lumea alege, mai curând, să robească, decât să ia situaţia în mâini! P.S.: Un mare respect celor care preferă să rămână în ţară!"
3,https://teosunny.wordpress.com/2012/11/22/avem-nevoie-de-constiinta-schimbati-va-modul-de-gandire/,"Societatea noastră necesită o schimbare. Toţi o doresc, toţi o aşteaptă, dar… toţi cred că de ei nu depinde nimic. Ne-am obișnuit să fim săraci şi cel mai rău, credem că e normal. Cică nu noi suntem vinovaţi, ci conducearea! O clipă, vă rog, dar cine sunt cei care formează această conducere? Noi, noi şi iarăşi noi! În Moldova nu există perspective de dezvoltare? Ba există! Şi ele sunt multe, doar că este mai simplu să nu le observăm, dar să învinuim ţara de sărăcie şi să fugim de soluţionarea problemei. Într-o zi, mi-am dat seama că prea multă lume este plecată peste hotare. Ceea ce m-a întristat, de fapt, este că nu sunt acolo pentru a învăţa sau a se dezvolta… ci pentru a munci ca robii, pe când ţara degradează, copiii umblă pe drumuri şi totul se duce de râpă. Încă şi mai interesante sunt familiile noi formate: au făcut nuntă, au băut, au mâncat, apoi unul din soţi pleacă peste hotare pentru a întreţine ”familia” . Care familie, bre, dacă trăiţi toată viaţa în diferite colţuri ale lumii?! Vorbisem într-o zi cu un astfel de soţ şi la întrebarea: ”Oare chiar nu e posibil să găseşti o soluţie aici, acasă, alături de familie?’‘ mi-a zis că: “E chiar foarte posibil, dar parcă tot e mai comod să lucrez la Moscova…” Foarte trist că lumea alege, mai curând, să robească, decât să ia situaţia în mâini! P.S.: Un mare respect celor care preferă să rămână în ţară!"
3,https://teosunny.wordpress.com/2012/11/25/extra-anima-terestra/#more-120,"Extra-anima-terestra… Un bum în capul meu… şi animalele sunt nişte extratereştri! Să gîndim logic: ele chiar se încadrează în acest prototip. Vorbesc o limbă stranie: sunete absolut ieşite din comun, foarte neclare; sunt de diferite forme şi mărimi. Pot fi verzi! Mai ales că verdele e aşa-zisa culoare a extratereştrilor… şi nu doar verzi, ci de toate culorile existente şi inexistente. Şi cel mai important, e faptul că ele au calităţi supranaturale! O pisică, a cărei stăpâni nu au fost atenţi şi au pierdut-o într-o călătorie, la distanţa de 700 km, s-a întors vie şi nevătămată acasă! Doar că foarte speriată şi stresată! Oare un om s-ar fi întors aşa, fară să ştie cale de întoarcere, limba sau măcar adresa la care trebuie să ajungă?! Nu, n-are de unde… În special, animalele au tendinţa asta de a se dezvolta, păstrând în secret o mare inteligenţă. Ele ştiu mult mai multe ca noi, însă nu ne pot comunica despre asta. Dar după felul în care decurg lucrurile şi totul se schimbă, o să ajungem la momentul în care animalele o să ne vorbească. Până şi elefanţii deja învaţă limba omenească: Concluzie: Animalele sunt extratereştri. Sau poate… extratereştrii sunt animale?)) P.S.: Pentru cineva, oamenii tot sunt extratereştri!"
3,https://teosunny.wordpress.com/2012/11/25/extra-anima-terestra/,"Extra-anima-terestra… Un bum în capul meu… şi animalele sunt nişte extratereştri! Să gîndim logic: ele chiar se încadrează în acest prototip. Vorbesc o limbă stranie: sunete absolut ieşite din comun, foarte neclare; sunt de diferite forme şi mărimi. Pot fi verzi! Mai ales că verdele e aşa-zisa culoare a extratereştrilor… şi nu doar verzi, ci de toate culorile existente şi inexistente. Şi cel mai important, e faptul că ele au calităţi supranaturale! O pisică, a cărei stăpâni nu au fost atenţi şi au pierdut-o într-o călătorie, la distanţa de 700 km, s-a întors vie şi nevătămată acasă! Doar că foarte speriată şi stresată! Oare un om s-ar fi întors aşa, fară să ştie cale de întoarcere, limba sau măcar adresa la care trebuie să ajungă?! Nu, n-are de unde… În special, animalele au tendinţa asta de a se dezvolta, păstrând în secret o mare inteligenţă. Ele ştiu mult mai multe ca noi, însă nu ne pot comunica despre asta. Dar după felul în care decurg lucrurile şi totul se schimbă, o să ajungem la momentul în care animalele o să ne vorbească. Până şi elefanţii deja învaţă limba omenească: Concluzie: Animalele sunt extratereştri. Sau poate… extratereştrii sunt animale?)) P.S.: Pentru cineva, oamenii tot sunt extratereştri!"
3,https://teosunny.wordpress.com/2012/11/27/miracolul-saptelui/#more-142,"Descoperă minunea! Dacă tot pregătesc pe mîine informaţii despre miracolul cifrei 7, daţi s-o împart şi cu voi. =) Mulţi din noi cred în puterea supranaturală a cifrei 7. Șapte zile ale săptămânii, șapte planete, șapte oceane, șapte culori primare, șapte minuni ale lumii, șapte note muzicale, cele șapte vârste ale omului, șapte păcate de moarte, șapte etaje ale iadului, șapte categorii ale judecății absolute, șapte ani de ghinioane dacă spargi o oglindă. Chiar şi în poveşti este întîlnită această magică cifră: cei şapte pitici, şapte mări şi ţări, etc. Pînă şi Pitagora a spus că şapte e cifra perfectă. Pînă şi în Africa numărul șapte este un simbol al perfecțiunii și al unității. La dogoni, șaptele – ca sumă a numerelor patru (simbolul feminității) și trei (simbolulul bărbăției) – reprezintă perfecțiunea omenească. Pentru ca unui mort să i se ierte păcatele, trebuie trase șapte linii peste mormântul lui. După înmormântare, participanții se îndepărtează șapte pași de mormânt, apoi fac șapte pași spre el. Se crede adesea că sufletul mortului rămâne în preajma mormântului vreme de șapte zile. Poate că acest şapte şi este învăluit de mistere, de puteri supranaturale, benefice sau ba. Până la urmă această energie pe care o posedă se datorează celor care cred şi pun suflet în această miraculoasă cifră ŞAPTE. Căci noi, mai bine zis, gîndirea noastră e cea mai puternică, cea care creează minunile, cea care conduce lumea! P.S.: Fiţi atenţi la ce gândiţi, ce doriţi sau ce visaţi, căci gândurile se materializează!!! Dar voi credeţi în puterea şaptelui??)"
3,https://teosunny.wordpress.com/2012/11/27/miracolul-saptelui/,"Descoperă minunea! Dacă tot pregătesc pe mîine informaţii despre miracolul cifrei 7, daţi s-o împart şi cu voi. =) Mulţi din noi cred în puterea supranaturală a cifrei 7. Șapte zile ale săptămânii, șapte planete, șapte oceane, șapte culori primare, șapte minuni ale lumii, șapte note muzicale, cele șapte vârste ale omului, șapte păcate de moarte, șapte etaje ale iadului, șapte categorii ale judecății absolute, șapte ani de ghinioane dacă spargi o oglindă. Chiar şi în poveşti este întîlnită această magică cifră: cei şapte pitici, şapte mări şi ţări, etc. Pînă şi Pitagora a spus că şapte e cifra perfectă. Pînă şi în Africa numărul șapte este un simbol al perfecțiunii și al unității. La dogoni, șaptele – ca sumă a numerelor patru (simbolul feminității) și trei (simbolulul bărbăției) – reprezintă perfecțiunea omenească. Pentru ca unui mort să i se ierte păcatele, trebuie trase șapte linii peste mormântul lui. După înmormântare, participanții se îndepărtează șapte pași de mormânt, apoi fac șapte pași spre el. Se crede adesea că sufletul mortului rămâne în preajma mormântului vreme de șapte zile. Poate că acest şapte şi este învăluit de mistere, de puteri supranaturale, benefice sau ba. Până la urmă această energie pe care o posedă se datorează celor care cred şi pun suflet în această miraculoasă cifră ŞAPTE. Căci noi, mai bine zis, gîndirea noastră e cea mai puternică, cea care creează minunile, cea care conduce lumea! P.S.: Fiţi atenţi la ce gândiţi, ce doriţi sau ce visaţi, căci gândurile se materializează!!! Dar voi credeţi în puterea şaptelui??)"
3,https://teosunny.wordpress.com/2012/12/02/eterna-roza/#more-177,"E iarnă… Şi toate florile grădinii, se pare, că ne-au părăsit … Căci totul cade-n somnul veşnic, găsindu-şi liniştea perfectă… La ăst moment nimic nu mai contează, căci totul tinde spre genune… Nici o suflare, nici un gând, un gol imens în juru-mi. Doar ultima petală, legată strâns de suflet, acum îşi pierde din putere, fiind zdrobită de vântul trecător… El vine plin de haos, ne-nvăluie cu braţu-i, furându-ne gândirea ne lasă în suspans… Şi-atâtea sentimente, atâtea gânduri stranii pun stăpânire pe micul nostru suflet… Sunt aşa multe, atât de ne-nţelese, încât se pare… se pare că nu sunt… Ce straniu: simţi, dar nu simţi; vezi, dar nu vezi… Şi doar o adiere a vântului de iarnă rămâne răscolindu-ţi în creier amintiri. Şi-atunci, priveşti în juru-ţi şi doar eterna roză rămasă în grădină, te face să-nţelegi că parca-ţi fi surori… Ea stă, puţin încovoiată, dar cu capul sus, privindu-ţi lung în ochi… Ah, cât e de splendidă şi mândră, şi parcă ieri a înflorit, căci frumuseţea a-ngheţat în a ei vene! Priveşti… E minunată! Dar dacă-ncerci să te apropii eşti înţepat de spini… Atunci rămâi distant şi-aştepţi când nemurirea te va lua de mână, te va purta pe valuri, te va uni cu roza veşniciei… P.S.: Trandafirul din grădina mea a înflorit încă în septembrie, dar timp de trei luni nu şi-a pierdut din frumuseţe. Se pare ca veşnicia chiar a pătruns în venele-i. În grădina mea P.S.2: Poza a fost făcută azi."
3,https://teosunny.wordpress.com/2012/12/02/eterna-roza/,"E iarnă… Şi toate florile grădinii, se pare, că ne-au părăsit … Căci totul cade-n somnul veşnic, găsindu-şi liniştea perfectă… La ăst moment nimic nu mai contează, căci totul tinde spre genune… Nici o suflare, nici un gând, un gol imens în juru-mi. Doar ultima petală, legată strâns de suflet, acum îşi pierde din putere, fiind zdrobită de vântul trecător… El vine plin de haos, ne-nvăluie cu braţu-i, furându-ne gândirea ne lasă în suspans… Şi-atâtea sentimente, atâtea gânduri stranii pun stăpânire pe micul nostru suflet… Sunt aşa multe, atât de ne-nţelese, încât se pare… se pare că nu sunt… Ce straniu: simţi, dar nu simţi; vezi, dar nu vezi… Şi doar o adiere a vântului de iarnă rămâne răscolindu-ţi în creier amintiri. Şi-atunci, priveşti în juru-ţi şi doar eterna roză rămasă în grădină, te face să-nţelegi că parca-ţi fi surori… Ea stă, puţin încovoiată, dar cu capul sus, privindu-ţi lung în ochi… Ah, cât e de splendidă şi mândră, şi parcă ieri a înflorit, căci frumuseţea a-ngheţat în a ei vene! Priveşti… E minunată! Dar dacă-ncerci să te apropii eşti înţepat de spini… Atunci rămâi distant şi-aştepţi când nemurirea te va lua de mână, te va purta pe valuri, te va uni cu roza veşniciei… P.S.: Trandafirul din grădina mea a înflorit încă în septembrie, dar timp de trei luni nu şi-a pierdut din frumuseţe. Se pare ca veşnicia chiar a pătruns în venele-i. În grădina mea P.S.2: Poza a fost făcută azi."
3,https://teosunny.wordpress.com/2012/12/10/revoltator/#more-220,"În ziua de azi cerinţele din partea şcolii sunt foarte mari, dar… Problema e că, condiţiile oferite sunt mizere. Peretele unei clase Dacă cineva nu a înţeles ce sunt aceste mici pete negre, vă spun eu: acesta e mucegai! Toată şcoala e împânzită de el, copiii au o memorie slăbită, iar profesorii se tot miră de ce elevii sunt atât de depresivi, iritabili, obosiţi şi inactivi la lecţii?! Dar cum, naiba, să fim altfel dacă stăm câte 6-7 ore pe zi şi respirăm mizeria asta?! Mucegaiul de interior este, de asemenea, o cauză comună pentru infecţiile sistemice ce pun în pericol viaţa persoanelor cu un sistem imunitar compromis. Mai multă informaţie despre efectele negative ale mucegaiului aici: Ah, şi de-ar fi aceasta unica problemă… Faci încet plimbarea prin liceu dintr-un cabinet în altul şi BAAAM, te trezeşti cu o lovitură puternică în cap! Cred că, vre-un nesimţit ţi-a tras cu geanta, dar… n-a fost să fie, ţi-a căzut podul în cap! Nu e unicul pod cu aşa problemă P.S.: Şi unde se duc miile de lei cheltuite pe ,aşa-numita, reparaţie?!"
3,https://teosunny.wordpress.com/2012/12/10/revoltator/,"În ziua de azi cerinţele din partea şcolii sunt foarte mari, dar… Problema e că, condiţiile oferite sunt mizere. Peretele unei clase Dacă cineva nu a înţeles ce sunt aceste mici pete negre, vă spun eu: acesta e mucegai! Toată şcoala e împânzită de el, copiii au o memorie slăbită, iar profesorii se tot miră de ce elevii sunt atât de depresivi, iritabili, obosiţi şi inactivi la lecţii?! Dar cum, naiba, să fim altfel dacă stăm câte 6-7 ore pe zi şi respirăm mizeria asta?! Mucegaiul de interior este, de asemenea, o cauză comună pentru infecţiile sistemice ce pun în pericol viaţa persoanelor cu un sistem imunitar compromis. Mai multă informaţie despre efectele negative ale mucegaiului aici: Ah, şi de-ar fi aceasta unica problemă… Faci încet plimbarea prin liceu dintr-un cabinet în altul şi BAAAM, te trezeşti cu o lovitură puternică în cap! Cred că, vre-un nesimţit ţi-a tras cu geanta, dar… n-a fost să fie, ţi-a căzut podul în cap! Nu e unicul pod cu aşa problemă P.S.: Şi unde se duc miile de lei cheltuite pe ,aşa-numita, reparaţie?!"
3,https://teosunny.wordpress.com/2013/01/20/nonconformistul-fluturas-alex-lebedev/#more-296,"Acasă la fluturaş şi-a părăsit pentru câteva ore locul călduţ din online, pentru a ne vizita şi casă noastră de la Centrul Media la offline-ul de sâmbătă. Am urmărit zborul fluturaşului cu mare interes şi admiraţie, după cum se întâmplă de fiece dacă când întâlneşti o persoană a cărei opinie coincide cu a ta. Alex are o tonă de pozitivism în el cu care încearcă să-i molipsească pe cei din jur: ”Dacă poţi să faci omul să zâmbească- fă asta!” După cum e fost punk, bloggerul ne îndeamnă să încercăm, să nu ne fie frică de experimente, căci anume acestea ne descoperă adevărata personalitate. Vrei să fii punk, emo, hippy, skinhead- fă-o cât eşti tânăr, elevii buni nu sunt neapărat cei ce stau cuminţei în bancă şi cu mânuţa mereu ridicată! =) Alex e un om foarte creativ şi original, şi are o părere aparte în privinţa individualităţii:”Suntem unici prin oamenii ce ne înconjoară, prin experienţele trăite, ci nu prin ceea ce simţim sau suntem la propriu”. Concluzia zilei: fiţi pozitivi, constructivi şi dornici de experimente!"
3,https://teosunny.wordpress.com/2013/01/20/nonconformistul-fluturas-alex-lebedev/,"Acasă la fluturaş şi-a părăsit pentru câteva ore locul călduţ din online, pentru a ne vizita şi casă noastră de la Centrul Media la offline-ul de sâmbătă. Am urmărit zborul fluturaşului cu mare interes şi admiraţie, după cum se întâmplă de fiece dacă când întâlneşti o persoană a cărei opinie coincide cu a ta. Alex are o tonă de pozitivism în el cu care încearcă să-i molipsească pe cei din jur: ”Dacă poţi să faci omul să zâmbească- fă asta!” După cum e fost punk, bloggerul ne îndeamnă să încercăm, să nu ne fie frică de experimente, căci anume acestea ne descoperă adevărata personalitate. Vrei să fii punk, emo, hippy, skinhead- fă-o cât eşti tânăr, elevii buni nu sunt neapărat cei ce stau cuminţei în bancă şi cu mânuţa mereu ridicată! =) Alex e un om foarte creativ şi original, şi are o părere aparte în privinţa individualităţii:”Suntem unici prin oamenii ce ne înconjoară, prin experienţele trăite, ci nu prin ceea ce simţim sau suntem la propriu”. Concluzia zilei: fiţi pozitivi, constructivi şi dornici de experimente!"
3,https://teosunny.wordpress.com/2013/01/25/umbra-noptii-partea-i/#more-307,"Inspirat din evenimente reale. După cum toată lumea știe, seara e cea mai bună prietenă a tinerilor. E clar și înțeles că dacă ai un prieten, cel mai bun prieten, ești tentat seara să ieși la o plimbare, căci ziua a fost lungă și plină de evenimente. Cazul nostru, aparent, e unul normal. Aparent normal! În fine, ceea ce avem pentru început este: doi oameni. De fapt, doi cei mai buni prieteni. Stranie și neînțeleasă prietenie pentru unii, dar nu despre asta e vorba… Afară sta o seară liniștită de iarnă, pe când în casă spiritul pregătirii temelor zbuciuma atmosfera. Capul copilei parcă nu mai reacționa normal la informația primită. Hotărî să facă o pauză. Își chemă bunul prieten la plimbare. Îl aștepta. Așteptarea devenise prea lungă, deci hotărî să iasă afară. Era frig. Vre-o câțiva fulgi mărunți acoperi pământul, creând un aer miraculos. Gerul, deși slăbuț, pișca mânuțele. Vica a decis să alerge puțin. Nu e mare treabă să alergi, mai ales că oasele ei erau grele de atâta iarnă, se pare că îmbătrânise cu sute de ani în doar câteva luni. Își aminti de vară. Era aproape de miezul nopții. Pe uliță nici o suflare, doar Vica – alergând. Brusc, uniformitatea mișcărilor sale se pierdu. În urechile ei domnea un sunet straniu, un sunet ce parcă o speria și o făcea mereu să privească în urmă. Mașinile, cu tot cu șoferii lor se pare că înnebunise și zburau pe asfaltul puțin înghețat. Posibil că făceau o întrecere. Acestea o speriau. Parcă veneau în urma ei. Fiece pas al fetei era supravegheat. Frica o urmărea. Ah, frica de frică… nimic mai amenințător nu poate fi! Timpul se opri în loc. Spațiul amorțise, se pierdu în neființă. A rămas doar ea, doar ea și frica, față în față. Și prietenul, dragul ei prieten… Nu mai venia, iar ea tot alerga… Un sunet straniu. Un sms salvator. Salvator doar la prima vedere. Acesta demonstra existența timpului: ”o secundă”. Ce-o fi însemnând asta? O secundă… Era un semn. Dar ce semn? Vica privi iar în jur. Nimic nu s-a schimbat, aceeași liniște veșnică plutea în văzduh. Și-a continuat drumul, alergând. La momentul cârniturii drumului: apăru. Apăru o siluetă. Era atât de neagră… Ea încetini. Voia să se apropie, dar inima i se făcu ghem. Și dacă nu era el… Și dacă era o simplă vedenie… Gândurile fetei erau încâlcite. Sentimentul inexistenței, inexistenței propriei persoane o afectase prea mult. Poate că totul era ireal. Poate că fata dormea în acel moment în pătucul său călduț, sau poate ea era cu totul alt cineva, sau poate chiar nu era. Parcă se opri, dar parcă încerca cârnitura cu picioarele. Aștepta o reacție de la pata întunecată din fața sa. Dar umbra era și ea speriată. Într-un sfârșit, reacția veni, de la ambii în același moment. Ah, câtă ușurare simți atunci sufletul copilei! Era el! Bunul și dragul ei prieten salvator. Din păcate, ăsta nu era sfârșitul, nici pe departe, era doar un început pentru ceea ce urma… Iar ceea ce urma semăna cu un film horror exagerat! To be continued… Text: Teosunny Desen: Teosunny Continuare:"
3,https://teosunny.wordpress.com/2013/01/27/umbra-noptii-partea-ii/#more-314,"Inspirat din evenimente reale.=) Partea I: Întunericul avansa. Copiii s-au prins într-o strânsă îmbrățișare, și nu doar ei. Copacii își împleti crengile și formă un fel de cerc în jurul lor. Poate că era un cerc protector, dar era anormal. Mersul realității se pierdu, căci cele petrecute nu aveau nici o explicație. Mii de ochi ascunși priveau, urmărind fiece mișcare a celor doi. Antonio înțepeni. Nu înțelegea ce se întâmplă, dar… La un moment dat băiatul simți atingerea misterului și tresări. Cei doi erau învăluiți de taină. Efectul fricii se observă foarte curând. Unii încep să plângă, alții să tremure, unii să cânte buimatic sau să fugă. Vica și Antonio, la prima vedere, și-au păstrat calmul, doar un râs isteric puse stăpânire pe amici. Pașii și drumul urmat erau obișnuiți, dar ochii ce-i urmăreau păstrau enigma. Copacii își întindeau crengile ca niște brațe pentru ai atinge. De jur-împrejur doar întuneric. Vica urmări privirea lui Antonio și se cutremură. Ochii i se îndreptă spre o casă părăsită. Încet, o mână invizibilă dirijată de stăpânul său, trimise perdeaua din spatele ferestrei la o parte. Au rămas pironiți pentru câteva clipe și… parcă din cer, le apăru în față o pisică. Vica se relaxă și produse un sunet:”Meau” . E clar că după ceva timp, fata regretă. Au pornit la drum, dar grupul lor se mărise. Pisica… Se pare că era controlată de o forță superioară. Negrul blănii sale se contopea cu noaptea, dar totodată contrasta cu zăpada albă de pe pământ. Le urmărea fiece pas, dar se prefăcea nevăzută, în drumul său. Copiii simțeau inimile ieșind din piept. Au încercat să o controleze, să o păcălească, dar… În zadar. De fiece dată revenea în urma lor, fiind tot mai atentă. Vica încercă să o atragă cu mângâierile sale. Bună încercare! Pisica nu avea nevoie de asta. Dar care era scopul ei? De ce îi urmărea? Amicii deveneau din ce în ce mai agitați. Gluma se transformă în ceva straniu… Mergeau. Se opreau. Priveau în urmă. Urmărirea nu încetă. Inima fetei iar se încleștă. Peste drum, umbra nopții ascundea o siluetă. Chipul ce părea slăbuț, era acoperit de o mantie neagră. O mantie până în pământ, ce ascundea capul sub o glugă plecată în jos. Un singur gând fulgeră mintea:”Îi lipsește doar coasa…” Privi simultan în urmă și constată absența pisicii. În aer se simțea teama și vibrațiile produse de tremurul celor două corpuri tinere. Picioarele nu mai putu sta în loc. Instinctiv, ele au ales cea mai scurtă cale spre casă. Erau grăbite! Îți părea că și-au ieșit din minți. Nu le păsa de nimic. Nu existau obstacole în fața lor. Ele și-au ales ținta. Au ajuns. Salvarea era apropape. Erau ademeniți de căldura și lumina a ceea ce se cheamă ”acasă”. Acolo totul trebuia să sfârșească. Vica și Antonio s-au îmbrățișat pentru a-și lua rămas bun și… În doar o clipă strada a rămas pustiită… iar în locul amicilor noștri acea pisică de-un negru străveziu privea în lungul uliței pustii… Poarte misterului The end! Pictură: Teosunny (2009) Text: Teosunny"
3,https://teosunny.wordpress.com/2013/01/25/umbra-noptii-partea-i/,"Inspirat din evenimente reale. După cum toată lumea știe, seara e cea mai bună prietenă a tinerilor. E clar și înțeles că dacă ai un prieten, cel mai bun prieten, ești tentat seara să ieși la o plimbare, căci ziua a fost lungă și plină de evenimente. Cazul nostru, aparent, e unul normal. Aparent normal! În fine, ceea ce avem pentru început este: doi oameni. De fapt, doi cei mai buni prieteni. Stranie și neînțeleasă prietenie pentru unii, dar nu despre asta e vorba… Afară sta o seară liniștită de iarnă, pe când în casă spiritul pregătirii temelor zbuciuma atmosfera. Capul copilei parcă nu mai reacționa normal la informația primită. Hotărî să facă o pauză. Își chemă bunul prieten la plimbare. Îl aștepta. Așteptarea devenise prea lungă, deci hotărî să iasă afară. Era frig. Vre-o câțiva fulgi mărunți acoperi pământul, creând un aer miraculos. Gerul, deși slăbuț, pișca mânuțele. Vica a decis să alerge puțin. Nu e mare treabă să alergi, mai ales că oasele ei erau grele de atâta iarnă, se pare că îmbătrânise cu sute de ani în doar câteva luni. Își aminti de vară. Era aproape de miezul nopții. Pe uliță nici o suflare, doar Vica – alergând. Brusc, uniformitatea mișcărilor sale se pierdu. În urechile ei domnea un sunet straniu, un sunet ce parcă o speria și o făcea mereu să privească în urmă. Mașinile, cu tot cu șoferii lor se pare că înnebunise și zburau pe asfaltul puțin înghețat. Posibil că făceau o întrecere. Acestea o speriau. Parcă veneau în urma ei. Fiece pas al fetei era supravegheat. Frica o urmărea. Ah, frica de frică… nimic mai amenințător nu poate fi! Timpul se opri în loc. Spațiul amorțise, se pierdu în neființă. A rămas doar ea, doar ea și frica, față în față. Și prietenul, dragul ei prieten… Nu mai venia, iar ea tot alerga… Un sunet straniu. Un sms salvator. Salvator doar la prima vedere. Acesta demonstra existența timpului: ”o secundă”. Ce-o fi însemnând asta? O secundă… Era un semn. Dar ce semn? Vica privi iar în jur. Nimic nu s-a schimbat, aceeași liniște veșnică plutea în văzduh. Și-a continuat drumul, alergând. La momentul cârniturii drumului: apăru. Apăru o siluetă. Era atât de neagră… Ea încetini. Voia să se apropie, dar inima i se făcu ghem. Și dacă nu era el… Și dacă era o simplă vedenie… Gândurile fetei erau încâlcite. Sentimentul inexistenței, inexistenței propriei persoane o afectase prea mult. Poate că totul era ireal. Poate că fata dormea în acel moment în pătucul său călduț, sau poate ea era cu totul alt cineva, sau poate chiar nu era. Parcă se opri, dar parcă încerca cârnitura cu picioarele. Aștepta o reacție de la pata întunecată din fața sa. Dar umbra era și ea speriată. Într-un sfârșit, reacția veni, de la ambii în același moment. Ah, câtă ușurare simți atunci sufletul copilei! Era el! Bunul și dragul ei prieten salvator. Din păcate, ăsta nu era sfârșitul, nici pe departe, era doar un început pentru ceea ce urma… Iar ceea ce urma semăna cu un film horror exagerat! To be continued… Text: Teosunny Desen: Teosunny Continuare:"
3,https://teosunny.wordpress.com/2013/01/27/umbra-noptii-partea-ii/,"Inspirat din evenimente reale.=) Partea I: Întunericul avansa. Copiii s-au prins într-o strânsă îmbrățișare, și nu doar ei. Copacii își împleti crengile și formă un fel de cerc în jurul lor. Poate că era un cerc protector, dar era anormal. Mersul realității se pierdu, căci cele petrecute nu aveau nici o explicație. Mii de ochi ascunși priveau, urmărind fiece mișcare a celor doi. Antonio înțepeni. Nu înțelegea ce se întâmplă, dar… La un moment dat băiatul simți atingerea misterului și tresări. Cei doi erau învăluiți de taină. Efectul fricii se observă foarte curând. Unii încep să plângă, alții să tremure, unii să cânte buimatic sau să fugă. Vica și Antonio, la prima vedere, și-au păstrat calmul, doar un râs isteric puse stăpânire pe amici. Pașii și drumul urmat erau obișnuiți, dar ochii ce-i urmăreau păstrau enigma. Copacii își întindeau crengile ca niște brațe pentru ai atinge. De jur-împrejur doar întuneric. Vica urmări privirea lui Antonio și se cutremură. Ochii i se îndreptă spre o casă părăsită. Încet, o mână invizibilă dirijată de stăpânul său, trimise perdeaua din spatele ferestrei la o parte. Au rămas pironiți pentru câteva clipe și… parcă din cer, le apăru în față o pisică. Vica se relaxă și produse un sunet:”Meau” . E clar că după ceva timp, fata regretă. Au pornit la drum, dar grupul lor se mărise. Pisica… Se pare că era controlată de o forță superioară. Negrul blănii sale se contopea cu noaptea, dar totodată contrasta cu zăpada albă de pe pământ. Le urmărea fiece pas, dar se prefăcea nevăzută, în drumul său. Copiii simțeau inimile ieșind din piept. Au încercat să o controleze, să o păcălească, dar… În zadar. De fiece dată revenea în urma lor, fiind tot mai atentă. Vica încercă să o atragă cu mângâierile sale. Bună încercare! Pisica nu avea nevoie de asta. Dar care era scopul ei? De ce îi urmărea? Amicii deveneau din ce în ce mai agitați. Gluma se transformă în ceva straniu… Mergeau. Se opreau. Priveau în urmă. Urmărirea nu încetă. Inima fetei iar se încleștă. Peste drum, umbra nopții ascundea o siluetă. Chipul ce părea slăbuț, era acoperit de o mantie neagră. O mantie până în pământ, ce ascundea capul sub o glugă plecată în jos. Un singur gând fulgeră mintea:”Îi lipsește doar coasa…” Privi simultan în urmă și constată absența pisicii. În aer se simțea teama și vibrațiile produse de tremurul celor două corpuri tinere. Picioarele nu mai putu sta în loc. Instinctiv, ele au ales cea mai scurtă cale spre casă. Erau grăbite! Îți părea că și-au ieșit din minți. Nu le păsa de nimic. Nu existau obstacole în fața lor. Ele și-au ales ținta. Au ajuns. Salvarea era apropape. Erau ademeniți de căldura și lumina a ceea ce se cheamă ”acasă”. Acolo totul trebuia să sfârșească. Vica și Antonio s-au îmbrățișat pentru a-și lua rămas bun și… În doar o clipă strada a rămas pustiită… iar în locul amicilor noștri acea pisică de-un negru străveziu privea în lungul uliței pustii… Poarte misterului The end! Pictură: Teosunny (2009) Text: Teosunny"
3,https://teosunny.wordpress.com/2013/04/23/panica-dubla-la-grand-hotel/#more-418,"Viața este teatru, iar teatrul este viață… Trebuie să fii un adevărat maiestru pentru a mânui cu dibăcie toate elementele spectacolului, atât în viață, cât și pe scenă. Sâmbătă, la Teatrul Național ”Mihai Eminescu”, a avut loc premiera spectacolului „Panică la Grand Hotel”, după Ray Cooney, o comedie excepțională. Și nici de gând să scriu despre această premieră, până când nu mi-am dat seama că ceva ani în urmă, am primit o mare satisfacție de la același spectacol, doar că la teatrul ”A.P. Ceehov”. Cinstit vorbind, e un sentiment destul de straniu, dar totuși plăcut să privești același spectacol, cu mici schimbări ale decorației, cu alți actori și într-o altă limbă. Cel mai important lucru e că primești o mare plăcere! De ce? Pentru că e bine făcută treaba. Privind în scenă, paralel, îmi tot răscoleam memoria și încercam să-mi amintesc cum a fost câțiva ani în urmă. Cert e un singur lucru: am râs, am râs cu hohote, am aplaudat din plin și am mulțumit în gând actorilor, regizorului și tuturor celor implicați pentru un spectacol într-adevăr bun, dublu bun! =) Sursă foto:"
3,https://teosunny.wordpress.com/2013/04/23/panica-dubla-la-grand-hotel/,"Viața este teatru, iar teatrul este viață… Trebuie să fii un adevărat maiestru pentru a mânui cu dibăcie toate elementele spectacolului, atât în viață, cât și pe scenă. Sâmbătă, la Teatrul Național ”Mihai Eminescu”, a avut loc premiera spectacolului „Panică la Grand Hotel”, după Ray Cooney, o comedie excepțională. Și nici de gând să scriu despre această premieră, până când nu mi-am dat seama că ceva ani în urmă, am primit o mare satisfacție de la același spectacol, doar că la teatrul ”A.P. Ceehov”. Cinstit vorbind, e un sentiment destul de straniu, dar totuși plăcut să privești același spectacol, cu mici schimbări ale decorației, cu alți actori și într-o altă limbă. Cel mai important lucru e că primești o mare plăcere! De ce? Pentru că e bine făcută treaba. Privind în scenă, paralel, îmi tot răscoleam memoria și încercam să-mi amintesc cum a fost câțiva ani în urmă. Cert e un singur lucru: am râs, am râs cu hohote, am aplaudat din plin și am mulțumit în gând actorilor, regizorului și tuturor celor implicați pentru un spectacol într-adevăr bun, dublu bun! =) Sursă foto:"
3,https://teosunny.wordpress.com/2013/05/21/descoperim-sufletul-baltiului-redescopera-moldova/#more-464,"Mult așteptata ediție ”Redescoperă Moldova, Bălți” a început, pentru cine dis-de-diminiață, pentu cine mai după amiază(cazul meu). Dacă timp de ani de zile am încercat să evit orașul Bălți, având o impresie rea despre el, azi am înțeles că, dacă e să pătrunzi adânc în sufletul acestui oraș, dacă e să stai mai mult de vorbă cu el, neapărat o să-i observi frumusețea și o să-i înțelegi gândirea, că na, orice localitate e asemeni unui om, are nevoie de afecțiune și înțelegere. Sigur că, în orice oraș/sat nu te-ai afla, cel mai important și mai de frunte loc este, așa zisul – centru. Deci, în mod normal, redescoperirea mea a început de la bustul mult-iubitului Ștefan cel Mare. Din centru, nava noastră terestră s-a îndreptat spre ”Episcopia Bălți-Fălești”, la castelul în care locuiește episcopul și în ograda căruia se plimbă în voie copiii și maturii, admirând frumoșii copaci sădiți în linii perfect drepte, și inspirând aerul curat. Mergând puțin mai în vale am admirat pe dinafară și ”Bisericra Sfânta Cuvioasa Parascheva”, care are un exterior foarte colorat, ”ca la grădiniță”, cum zice Dragoș. Tot aici am întâlnit și niște cuvinte, care merită să fie citate:”Trecătorule, eu ca tine am fost și tu ca mine vei fi, fii atent cum trăiești căci tot aici vei veni”, Protoiepeu-Mitrofor Eugen A. Nazarciuc. Eu una am înțeles, trebuie să ne trăim viața din plin și să redescoperim, să redescoperim!!! Redescoperă Moldova continuă! Mulțumiri sponsorului general, Moldcell."
3,https://teosunny.wordpress.com/2013/05/21/descoperim-sufletul-baltiului-redescopera-moldova/,"Mult așteptata ediție ”Redescoperă Moldova, Bălți” a început, pentru cine dis-de-diminiață, pentu cine mai după amiază(cazul meu). Dacă timp de ani de zile am încercat să evit orașul Bălți, având o impresie rea despre el, azi am înțeles că, dacă e să pătrunzi adânc în sufletul acestui oraș, dacă e să stai mai mult de vorbă cu el, neapărat o să-i observi frumusețea și o să-i înțelegi gândirea, că na, orice localitate e asemeni unui om, are nevoie de afecțiune și înțelegere. Sigur că, în orice oraș/sat nu te-ai afla, cel mai important și mai de frunte loc este, așa zisul – centru. Deci, în mod normal, redescoperirea mea a început de la bustul mult-iubitului Ștefan cel Mare. Din centru, nava noastră terestră s-a îndreptat spre ”Episcopia Bălți-Fălești”, la castelul în care locuiește episcopul și în ograda căruia se plimbă în voie copiii și maturii, admirând frumoșii copaci sădiți în linii perfect drepte, și inspirând aerul curat. Mergând puțin mai în vale am admirat pe dinafară și ”Bisericra Sfânta Cuvioasa Parascheva”, care are un exterior foarte colorat, ”ca la grădiniță”, cum zice Dragoș. Tot aici am întâlnit și niște cuvinte, care merită să fie citate:”Trecătorule, eu ca tine am fost și tu ca mine vei fi, fii atent cum trăiești căci tot aici vei veni”, Protoiepeu-Mitrofor Eugen A. Nazarciuc. Eu una am înțeles, trebuie să ne trăim viața din plin și să redescoperim, să redescoperim!!! Redescoperă Moldova continuă! Mulțumiri sponsorului general, Moldcell."
3,https://teosunny.wordpress.com/2013/05/22/biserica-sfanta-cuvioasa-parascheva-balti/#more-473,"Dacă stai să privești puțin mai atent Bălțiul, din toate aspectele sale, observi totuși frumusețea acestuia. Un loc ce îți poate capta privirea este ”Biserica Sfânta Cuvioasă Parascheva”, care datorită coloritului său deosebit este un adevărat monument de artă. La sfârșitul secolului XX, datorită inițiativei episcopului Visarion Puiu și a iscusinței arhitectului A. Gabrielescu a început construcția acesteia, fiind finisată în 1934. Biserica face parte din complexul reședinței episcopale. Anii comunismului au fost o încercare grea pentru toate bisericile țării. Nu face excepție nici ”Biserica Sfânta Cuvioasă Parascheva”, fiind transformată în anii 60-70 în planetariu. Totuși, ea a reușit să supraviețuiască în condițiile grele ale timpului, iar în anii 90 a fost restaurată și redeschisă. Aceasta este o replică arhitecturală a bisericii mănăstirii Argeşului, aici fiind îmbinate trăsături arhitecturale muntenești și moldovenești. Razele solare îi oferă bisericii un aer miraculos, iar elementele de decoraţie plastică celebre (discuri, panouri, brâuri în torsadă, ferestre cu goluri înclinate oblic) reprezintă un omagiu simbolic adus locului anterior de păstorie al lui Visarion Puiu. Dacă aveți ocazia să veniți în Bălți, nu uitați să vizitați și ”Biserica Sfânta Cuvioasă Parascheva! Redescoperă Moldova continuă, alături de Moldcell."
3,https://teosunny.wordpress.com/2013/05/22/biserica-sfanta-cuvioasa-parascheva-balti/,"Dacă stai să privești puțin mai atent Bălțiul, din toate aspectele sale, observi totuși frumusețea acestuia. Un loc ce îți poate capta privirea este ”Biserica Sfânta Cuvioasă Parascheva”, care datorită coloritului său deosebit este un adevărat monument de artă. La sfârșitul secolului XX, datorită inițiativei episcopului Visarion Puiu și a iscusinței arhitectului A. Gabrielescu a început construcția acesteia, fiind finisată în 1934. Biserica face parte din complexul reședinței episcopale. Anii comunismului au fost o încercare grea pentru toate bisericile țării. Nu face excepție nici ”Biserica Sfânta Cuvioasă Parascheva”, fiind transformată în anii 60-70 în planetariu. Totuși, ea a reușit să supraviețuiască în condițiile grele ale timpului, iar în anii 90 a fost restaurată și redeschisă. Aceasta este o replică arhitecturală a bisericii mănăstirii Argeşului, aici fiind îmbinate trăsături arhitecturale muntenești și moldovenești. Razele solare îi oferă bisericii un aer miraculos, iar elementele de decoraţie plastică celebre (discuri, panouri, brâuri în torsadă, ferestre cu goluri înclinate oblic) reprezintă un omagiu simbolic adus locului anterior de păstorie al lui Visarion Puiu. Dacă aveți ocazia să veniți în Bălți, nu uitați să vizitați și ”Biserica Sfânta Cuvioasă Parascheva! Redescoperă Moldova continuă, alături de Moldcell."
3,https://teosunny.wordpress.com/2013/05/25/cea-mai-veche-catedrala-din-balti/#more-515,"Construită în anii 1790-1795, Catedrala Episcopală Sfântul Ierarh Nicolae este cea mai veche din orașul Bălți. Totul a început de la o mică bisericuță din lemn construită pe acest teritoriu, încă prin 1457. Înaintea noii construcții, acea biserică din lemn, sub conducerea unui boier din Heciul Vechi a fost desfăcută pe scânduri și transportată în satul acestuia. Aici s-a ridicat din nou mica biserică slujind încă mulți ani. O putem vedea chiar și acum la Heciu Vechi, doar că deja închisă pentru vizitatori. Și marele meu regret este că nu am ajuns și în Heciu Vechi.) Un moment important în istoria catedralei este că a fost mereu deschisă pentru credincioși, chiar și în perioada sovietică, când majoritatea bisericilor au fost distruse sau transformate în diverse planetarii, spitale, și altele. În acea perioadă mii de oameni au trecut pe aici, venind chiar și de peste Nistru pentru a se ruga. Biserica nu a avut de suferit, în schimb, a suferit clopotnița. După ce, forțată de tancuri aceasta a rămas în picioare, ea a fost bombardată și în sfârșit lipsită de puteri. În prezent, din 1995, lângă biserică, se înalță a treia la număr clopotniță. Aerul și atmosfera din jur se schimbă în momentul în care pătrunzi pe teritoriul catedralei, căci se simte energia pozitivă a credincioșilor, iar pictura păstrată din 1795 în interior te fascinează. Bombardată în perioada sovietică În prezent Aici se află o părticică din sfintele moaște a Sfântului Ierarh Nicolae Am vizitat această biserică în cadrul proiectului ”Redescoperă Moldova, Bălți” alături de Moldcell."
3,https://teosunny.wordpress.com/2013/05/25/cea-mai-veche-catedrala-din-balti/,"Construită în anii 1790-1795, Catedrala Episcopală Sfântul Ierarh Nicolae este cea mai veche din orașul Bălți. Totul a început de la o mică bisericuță din lemn construită pe acest teritoriu, încă prin 1457. Înaintea noii construcții, acea biserică din lemn, sub conducerea unui boier din Heciul Vechi a fost desfăcută pe scânduri și transportată în satul acestuia. Aici s-a ridicat din nou mica biserică slujind încă mulți ani. O putem vedea chiar și acum la Heciu Vechi, doar că deja închisă pentru vizitatori. Și marele meu regret este că nu am ajuns și în Heciu Vechi.) Un moment important în istoria catedralei este că a fost mereu deschisă pentru credincioși, chiar și în perioada sovietică, când majoritatea bisericilor au fost distruse sau transformate în diverse planetarii, spitale, și altele. În acea perioadă mii de oameni au trecut pe aici, venind chiar și de peste Nistru pentru a se ruga. Biserica nu a avut de suferit, în schimb, a suferit clopotnița. După ce, forțată de tancuri aceasta a rămas în picioare, ea a fost bombardată și în sfârșit lipsită de puteri. În prezent, din 1995, lângă biserică, se înalță a treia la număr clopotniță. Aerul și atmosfera din jur se schimbă în momentul în care pătrunzi pe teritoriul catedralei, căci se simte energia pozitivă a credincioșilor, iar pictura păstrată din 1795 în interior te fascinează. Bombardată în perioada sovietică În prezent Aici se află o părticică din sfintele moaște a Sfântului Ierarh Nicolae Am vizitat această biserică în cadrul proiectului ”Redescoperă Moldova, Bălți” alături de Moldcell."
3,https://teosunny.wordpress.com/2013/05/27/imbunatatirea-vietii-copiilor-din-moldova/#more-519,"“CE AŞ FACE EU CA SĂ ÎMBUNĂTĂŢESC VIAŢA COPIILOR DIN MOLDOVA?” Copiii… ei sunt stăpânii acestei lumi reale, numită prezent, precum și a celei imaginare, numită viitor. Sunt niște mici ființe divine, inocente, a căror sinceritate trebuie păstrată și educată pentru o viață mai frumoasă și mai colorată a unui viitor prosper. Grădiniță din Florești Trăim într-o societate în care oamenii au uitat ce înseamnă fericire, zâmbete, au uitat cum e să vorbești sincer, să fii tu însuți, să te bucuri de viața pe care o ai. Din păcate această luptă a maturilor pentru nu se știe ce bunuri se răsfrânge în cel mai negativ mod asupra copiilor. Cred că pentru a îmbunătăți viața picilor e nevoie, în primul rând, să facem schimbări în viața adulților. Deci, aș începe prin a împărți bunătate și dragoste, multă dragoste și afecțiune pentru fiecare din noi. Aș crea o lume de poveste în care nu există certuri, bătăi, nu există cuvinte negative și distructive, ci doar cele pozitive și constructive, o lume calmă în care am avea grijă de sentimentele fiecăruia. *** Dacă e să cobor de pe aripile basmului, observ că cea mai acută problemă a societății noastre este evadarea părinților, acelor părinți care sunt responsabili pentru viitorul copiilor săi, peste hotarele țării. Din ce în ce mai mulți copii rămân absolut singuri, practic, copii ai străzii, doar că cu bani, fiind nevoiți să se educe de sine stătător. Astfel, primul, și cel mai important pas pentru îmbunătățirea vieții copiilor din Moldova, ar fi stoparea emigrării. Este nevoie de crearea condițiilor pentru un trai decent, oferirea locurilor de muncă și a diferitor facilități pentru părinții ce își educă copiii. În principiu, pentru a îmbunătăți viața copiilor din Republica Moldova, trebuie să îmbunătățim viața părinților acestora. *** Dacă am rezolvat problema cu părinții și locurile de muncă, al doilea pas sunt școlile! Din ce în ce mai multe școli își cunosc sfârșitul activității, iar cele care mai rămân vii, oferă studii de proastă calitate. Este foarte important să interesăm copii pentru a învăța. Nu are rost să le spunem:”Învață, dragul tatei că o să-ți trebuiască în viață”, după care să le dăm exemple de sute de oameni cu studii superioare care mătură străzile. Este nevoie să creăm școli speciale, unde atenția profesorilor va fi egală față de toți elevii, ci nu doar pentru ”cei mai buni”. Ar fi bine să împărțim elevii în clase conform aptitudinilor sale, astfel încât ei să nu aibă posibilitatea de a se simți inferiori, iar profesorului să-i revină în subordine maxim șapte elevi. La fel, aceștia trebuie să aibă abilități în psihologie și să folosească medode interactive pentru predare. *** Soluțiile vin atunci când sunt dorite, important e să prindem firul și să acționăm, chiar și prin mici activități de caritate(unde e nevoie de ele) sau simple cuvinte de încurajare! P.S.: E nevoie de monitorizat și activităților educatorilor la grădiniță, căci la una din grădinițile la care am fost voluntară, educatoarele aveau un comportament foarte agresiv față de copii."
3,https://teosunny.wordpress.com/2013/05/27/imbunatatirea-vietii-copiilor-din-moldova/,"“CE AŞ FACE EU CA SĂ ÎMBUNĂTĂŢESC VIAŢA COPIILOR DIN MOLDOVA?” Copiii… ei sunt stăpânii acestei lumi reale, numită prezent, precum și a celei imaginare, numită viitor. Sunt niște mici ființe divine, inocente, a căror sinceritate trebuie păstrată și educată pentru o viață mai frumoasă și mai colorată a unui viitor prosper. Grădiniță din Florești Trăim într-o societate în care oamenii au uitat ce înseamnă fericire, zâmbete, au uitat cum e să vorbești sincer, să fii tu însuți, să te bucuri de viața pe care o ai. Din păcate această luptă a maturilor pentru nu se știe ce bunuri se răsfrânge în cel mai negativ mod asupra copiilor. Cred că pentru a îmbunătăți viața picilor e nevoie, în primul rând, să facem schimbări în viața adulților. Deci, aș începe prin a împărți bunătate și dragoste, multă dragoste și afecțiune pentru fiecare din noi. Aș crea o lume de poveste în care nu există certuri, bătăi, nu există cuvinte negative și distructive, ci doar cele pozitive și constructive, o lume calmă în care am avea grijă de sentimentele fiecăruia. *** Dacă e să cobor de pe aripile basmului, observ că cea mai acută problemă a societății noastre este evadarea părinților, acelor părinți care sunt responsabili pentru viitorul copiilor săi, peste hotarele țării. Din ce în ce mai mulți copii rămân absolut singuri, practic, copii ai străzii, doar că cu bani, fiind nevoiți să se educe de sine stătător. Astfel, primul, și cel mai important pas pentru îmbunătățirea vieții copiilor din Moldova, ar fi stoparea emigrării. Este nevoie de crearea condițiilor pentru un trai decent, oferirea locurilor de muncă și a diferitor facilități pentru părinții ce își educă copiii. În principiu, pentru a îmbunătăți viața copiilor din Republica Moldova, trebuie să îmbunătățim viața părinților acestora. *** Dacă am rezolvat problema cu părinții și locurile de muncă, al doilea pas sunt școlile! Din ce în ce mai multe școli își cunosc sfârșitul activității, iar cele care mai rămân vii, oferă studii de proastă calitate. Este foarte important să interesăm copii pentru a învăța. Nu are rost să le spunem:”Învață, dragul tatei că o să-ți trebuiască în viață”, după care să le dăm exemple de sute de oameni cu studii superioare care mătură străzile. Este nevoie să creăm școli speciale, unde atenția profesorilor va fi egală față de toți elevii, ci nu doar pentru ”cei mai buni”. Ar fi bine să împărțim elevii în clase conform aptitudinilor sale, astfel încât ei să nu aibă posibilitatea de a se simți inferiori, iar profesorului să-i revină în subordine maxim șapte elevi. La fel, aceștia trebuie să aibă abilități în psihologie și să folosească medode interactive pentru predare. *** Soluțiile vin atunci când sunt dorite, important e să prindem firul și să acționăm, chiar și prin mici activități de caritate(unde e nevoie de ele) sau simple cuvinte de încurajare! P.S.: E nevoie de monitorizat și activităților educatorilor la grădiniță, căci la una din grădinițile la care am fost voluntară, educatoarele aveau un comportament foarte agresiv față de copii."
3,https://teosunny.wordpress.com/2013/06/07/primul-bac/#more-536,"Încă nu am ajuns cu bine acasă, încă nu am mâncat, dar deja vreau să scriu. Puțin timp în urmă am finisat scrierea primului meu test de bacalaureat la limba și literatura română. *** Chiar dacă eram încrezută în puterile mele, la un moment dat au dat buzna emoțiile, dar cu vre-o patru pastile de valeriană, le-am liniștit repede. Mare mi-a fost indignarea când nu mi s-a permis să-mi iau ciocolată cu mine (eu fără ciocolată nu-s om!), dar cel puțin apa mi-au lăsat-o.=) Problema era că unii neîndemânatici și-au stricat foile de teste mâncând ca niște porcușori ciocolata, din care cauză acestea au fost anulate! 😀 Mai e o problemă, cu ieșitul afară. Oficial este interzis timp de trei ore să părăsești camera, ceea ce e anormal. Vrei nu vrei, dar emoțiile te cheamă la o mică plimbare și îți cer, obligatoriu, o gură de aer curat, așa că, până la urmă s-a permis să ieșim câte o dată, cu excepția celor cu necesități speciale, care au prezentat certificate. Așteptarea a fost destul de lungă. Am început examenul cu întârziere destul de mare, la 9:40. Dar, dat fiind faptul că am avut niște colegi excepționali, din Frumușica, Mărculești și Florești, așteptarea nu a fost prea apăsătoare. Am cântat, am spus bancuri și ne-am împărțit cu energie pozitivă ținându-ne de mână și, sigur că, nu s-a trecut și fără salutări la cameră pentru cei ce ne urmăreau. 😀 *** Sau că eu am avut noroc, sau toți din clasa în care am scris erau deștepți, dar examenul s-a petrecut în liniște, cu o concentrație maximă. Fără rotații și convorbiri aiurea, așa că, posibil, totuși au un efect aceste camere. În ceea ce privește colegii din alte clase, cei care au fost văzuți copiind, au fost nemilos dați afară. Până o fi, sunt mulțumită de desfășurarea examenelor și sper că și următoarele vor avea loc în liniște și pace, pentru că noi nu avem nevoie de stres înzecit! P.S.: În ceea ce privește exercițiile testului – o aiureală totală!!! Sursă foto:"
3,https://teosunny.wordpress.com/2013/06/07/primul-bac/,"Încă nu am ajuns cu bine acasă, încă nu am mâncat, dar deja vreau să scriu. Puțin timp în urmă am finisat scrierea primului meu test de bacalaureat la limba și literatura română. *** Chiar dacă eram încrezută în puterile mele, la un moment dat au dat buzna emoțiile, dar cu vre-o patru pastile de valeriană, le-am liniștit repede. Mare mi-a fost indignarea când nu mi s-a permis să-mi iau ciocolată cu mine (eu fără ciocolată nu-s om!), dar cel puțin apa mi-au lăsat-o.=) Problema era că unii neîndemânatici și-au stricat foile de teste mâncând ca niște porcușori ciocolata, din care cauză acestea au fost anulate! 😀 Mai e o problemă, cu ieșitul afară. Oficial este interzis timp de trei ore să părăsești camera, ceea ce e anormal. Vrei nu vrei, dar emoțiile te cheamă la o mică plimbare și îți cer, obligatoriu, o gură de aer curat, așa că, până la urmă s-a permis să ieșim câte o dată, cu excepția celor cu necesități speciale, care au prezentat certificate. Așteptarea a fost destul de lungă. Am început examenul cu întârziere destul de mare, la 9:40. Dar, dat fiind faptul că am avut niște colegi excepționali, din Frumușica, Mărculești și Florești, așteptarea nu a fost prea apăsătoare. Am cântat, am spus bancuri și ne-am împărțit cu energie pozitivă ținându-ne de mână și, sigur că, nu s-a trecut și fără salutări la cameră pentru cei ce ne urmăreau. 😀 *** Sau că eu am avut noroc, sau toți din clasa în care am scris erau deștepți, dar examenul s-a petrecut în liniște, cu o concentrație maximă. Fără rotații și convorbiri aiurea, așa că, posibil, totuși au un efect aceste camere. În ceea ce privește colegii din alte clase, cei care au fost văzuți copiind, au fost nemilos dați afară. Până o fi, sunt mulțumită de desfășurarea examenelor și sper că și următoarele vor avea loc în liniște și pace, pentru că noi nu avem nevoie de stres înzecit! P.S.: În ceea ce privește exercițiile testului – o aiureală totală!!! Sursă foto:"
3,https://teosunny.wordpress.com/2013/06/11/inumanitatea-bacului/#more-544,"11.06.2013, în Republica Moldova absolvenții liceului scriu examenul de bacalaureat la limba engleză. Totul bine și frumos, copiii concentrați scriu, unii mai șoșotesc, dar la minim, până la momentul în care se-ncep a auzi urlete pe coridor. Încercăm să ne concentrăm, dar e imposibil… Doamna Reprezentantă a Ministerului e nemulțumită de ceva. Observatorii din clasa noastră închid ușa, dar vocile oricum rămân auzite destul de bine, chiar dacă cearta era în alt colț al clădirii. *** În același moment în cabinetul de alături cineva din elevi cere să fie închisă ușa pentru că e imposibil de scris, la care li se răspunde: – ”Nu este permis”. Păi, cum alt fel, scriți copiii în gălăgie și faceți cât mai multe greșeli! *** Strigătele puțin se calmează, după care intră directoarea centrului de bac și zice: – ”La WC nu mai iese nimeni, Reprezentanta Ministerului a interzis!!!” Poftim?! A interzis?! Doamna a interzis nevoile biologice omenești?! WTF?:D *** Au mai rămas și cu burta goală, și achipuiți peste tot de gingașele mâini ale Ministerului, doar că cu strigăte și învinuiri. Nu zic, au fost unii care au meritat-o, dar și foarte mulți care au fost zadarnic stresați și învinuiți în nu se știe ce. Sigur că e nevoie de schimbări, sigur că e nevoie de soluții, dar sigur că nu e nevoie de încălcarea drepturilor, a legii, în fața căreia sunt toți egali! Și da, să nu uităm și de omenie! – Inuman? – Nu, normal. Doar suntem în Moldova, țara minunilor!"
3,https://teosunny.wordpress.com/2013/06/11/inumanitatea-bacului/,"11.06.2013, în Republica Moldova absolvenții liceului scriu examenul de bacalaureat la limba engleză. Totul bine și frumos, copiii concentrați scriu, unii mai șoșotesc, dar la minim, până la momentul în care se-ncep a auzi urlete pe coridor. Încercăm să ne concentrăm, dar e imposibil… Doamna Reprezentantă a Ministerului e nemulțumită de ceva. Observatorii din clasa noastră închid ușa, dar vocile oricum rămân auzite destul de bine, chiar dacă cearta era în alt colț al clădirii. *** În același moment în cabinetul de alături cineva din elevi cere să fie închisă ușa pentru că e imposibil de scris, la care li se răspunde: – ”Nu este permis”. Păi, cum alt fel, scriți copiii în gălăgie și faceți cât mai multe greșeli! *** Strigătele puțin se calmează, după care intră directoarea centrului de bac și zice: – ”La WC nu mai iese nimeni, Reprezentanta Ministerului a interzis!!!” Poftim?! A interzis?! Doamna a interzis nevoile biologice omenești?! WTF?:D *** Au mai rămas și cu burta goală, și achipuiți peste tot de gingașele mâini ale Ministerului, doar că cu strigăte și învinuiri. Nu zic, au fost unii care au meritat-o, dar și foarte mulți care au fost zadarnic stresați și învinuiți în nu se știe ce. Sigur că e nevoie de schimbări, sigur că e nevoie de soluții, dar sigur că nu e nevoie de încălcarea drepturilor, a legii, în fața căreia sunt toți egali! Și da, să nu uităm și de omenie! – Inuman? – Nu, normal. Doar suntem în Moldova, țara minunilor!"
3,https://teosunny.wordpress.com/2013/06/25/redescopera-moldova-causeni/#more-553,"Ultima ediție Redescoperă Moldova din acest an s-a dovedit a fi și norocoasă, dar și puțin ghinionistă. Au fost momente în care cu toții am zis:”Vrem acasă” , atât și ”Cât e de bine că suntem aici”. Totul a început de la Gara Centrală, Chișinău. Ținând cursul spre Căușeni și procurând bilete, ca niște cetățeni ascultători, am fost nevoiți să umblăm dintr-o parte în alta, pentru că, mă rog, șoferului ceva nu-i ieșea, căci și-a încărcat ruta cu oameni fără bilete(problemă standart în gările Moldovei). Ajunși la Căușeni, bicicletele ne-au întâlnit chiar la gară, noi, pornind să redescoperim. Pentru mine a fost prima vizită a Căușeniului și am rămas plăcut surprinsă de frumusețea lui. Dacă e să vorbim despre aspectul orașului, multele clădiri au rămas să ne amintească de timpurile sovietice, însă comparându-le cu cele noi construite, înțelegem că în curând orașul va arăta foarte european. De verde, e verde, dar totuși parcă e gălbuie verdeața lor, dacă e s-o comparăm cu suculența culorilor verzi de la nord. Cutreierând centrul orașului am descoperit cel mai mare Centru pentru Tineret și Sport care acu e în construcție. Curioși fiind, am încercat să intrăm, dar degeaba, iar până la urmă am avut noroc de unul dintre consilieri și vre-o două sunete care ne-au și deschis toate ușile. Să știți că tinerii care se vor antrena acolo vor fi niște norocoși! Inaugurarea acestuia se preconizează pe la sfârșitul lui iulie, începutul lui august. Următoarea oprire importantă a fost biserica subterană ”Adormirea Maicii Domnului”, care, de fapt, este închisă pentru restaurare, dar și aici am avut noroc, printr-o minune, având posibilitatea totuși să intrăm și să-i aflăm tainele. După ce am mai fost pe la stadion și prin consiliu, am ajuns să vedem ”hotelul” în care am fost cazați. Și iar surpriză! 😀 Hotelul nostru, de fapt, a fost o tabără din Cârnățeni(interesantă denumire, nu?). În mijlocul pădurii, cu gânganii de care vreți, cu aer curat, mâncare ca la tabără și paturi numai bune de sărit, ne-am amintit de vremurile când aveam și noi 10-12 ani și ne petreceam verile alături de zeci de copii în tabere. După puțină odihnă, iar am pornit la drum, ajungând la Mănăstirea Marta și Maria, iar apoi la Casa Muzeu A.Mateevici, despre care veți afla detalii puțin mai târziu, precum și despre cea mai veche biserică din Moldova. P.S.: În ceea ce privește seara petrecută în tabără, adevărurile și provocările ne-au făcut să uităm de toate și să ne simțim bine! Gara Centrală, Chișinău Cea mai mare sală Fost magazin sovietic Verdeața Desenele copiilor Biserică din centrul orașului Intrare în parc Podișor Primăria Cea mai veche biserică Intrarea în ograda bisericii subterane Mănăstirea Marta și Maria Tabăra Ghiocel Causeni P.P.S.: Pentru a simți sufletul Căușeniului nu vă rămâne, decât să-l vizitați!"
3,https://teosunny.wordpress.com/2013/06/25/redescopera-moldova-causeni/,"Ultima ediție Redescoperă Moldova din acest an s-a dovedit a fi și norocoasă, dar și puțin ghinionistă. Au fost momente în care cu toții am zis:”Vrem acasă” , atât și ”Cât e de bine că suntem aici”. Totul a început de la Gara Centrală, Chișinău. Ținând cursul spre Căușeni și procurând bilete, ca niște cetățeni ascultători, am fost nevoiți să umblăm dintr-o parte în alta, pentru că, mă rog, șoferului ceva nu-i ieșea, căci și-a încărcat ruta cu oameni fără bilete(problemă standart în gările Moldovei). Ajunși la Căușeni, bicicletele ne-au întâlnit chiar la gară, noi, pornind să redescoperim. Pentru mine a fost prima vizită a Căușeniului și am rămas plăcut surprinsă de frumusețea lui. Dacă e să vorbim despre aspectul orașului, multele clădiri au rămas să ne amintească de timpurile sovietice, însă comparându-le cu cele noi construite, înțelegem că în curând orașul va arăta foarte european. De verde, e verde, dar totuși parcă e gălbuie verdeața lor, dacă e s-o comparăm cu suculența culorilor verzi de la nord. Cutreierând centrul orașului am descoperit cel mai mare Centru pentru Tineret și Sport care acu e în construcție. Curioși fiind, am încercat să intrăm, dar degeaba, iar până la urmă am avut noroc de unul dintre consilieri și vre-o două sunete care ne-au și deschis toate ușile. Să știți că tinerii care se vor antrena acolo vor fi niște norocoși! Inaugurarea acestuia se preconizează pe la sfârșitul lui iulie, începutul lui august. Următoarea oprire importantă a fost biserica subterană ”Adormirea Maicii Domnului”, care, de fapt, este închisă pentru restaurare, dar și aici am avut noroc, printr-o minune, având posibilitatea totuși să intrăm și să-i aflăm tainele. După ce am mai fost pe la stadion și prin consiliu, am ajuns să vedem ”hotelul” în care am fost cazați. Și iar surpriză! 😀 Hotelul nostru, de fapt, a fost o tabără din Cârnățeni(interesantă denumire, nu?). În mijlocul pădurii, cu gânganii de care vreți, cu aer curat, mâncare ca la tabără și paturi numai bune de sărit, ne-am amintit de vremurile când aveam și noi 10-12 ani și ne petreceam verile alături de zeci de copii în tabere. După puțină odihnă, iar am pornit la drum, ajungând la Mănăstirea Marta și Maria, iar apoi la Casa Muzeu A.Mateevici, despre care veți afla detalii puțin mai târziu, precum și despre cea mai veche biserică din Moldova. P.S.: În ceea ce privește seara petrecută în tabără, adevărurile și provocările ne-au făcut să uităm de toate și să ne simțim bine! Gara Centrală, Chișinău Cea mai mare sală Fost magazin sovietic Verdeața Desenele copiilor Biserică din centrul orașului Intrare în parc Podișor Primăria Cea mai veche biserică Intrarea în ograda bisericii subterane Mănăstirea Marta și Maria Tabăra Ghiocel Causeni P.P.S.: Pentru a simți sufletul Căușeniului nu vă rămâne, decât să-l vizitați!"
3,https://teosunny.wordpress.com/2013/07/01/hivsida-e-simplu-sa-verifici/#more-583,"Trăind în sec.XXI avem acces liber la informație și posibilitatea de a o verifica. Toți cei care au asistat la seminare despre HIV au auzit că există centre de testare voluntară amplasate pe tot teritoriul republicii. Mereu mi-a fost interesant cât sunt de efective, așa că azi am mers să verific. (După cum au făcut-o și alți bloggeri din țară). Nu știam sigur unde se află acest centru, deci am întrebat de un consultant din policlinică. Acesta m-a îndreptat pe str. Ştefan cel Mare 33, cab.1. Am mers într-acolo, dar din păcate am găsit ușa încuiată. *** Revenită peste câteva ore am fost întâmpinată de o doamnă foarte drăguță care s-a oferit să mă ajute. Obstacolul principal al orașelor mici este frica că cineva va afla despre problema care o ai. În timp ce vorbeam nu mă lăsa sentimentul că cunoșteam consultanta de undeva. Nu mi-a dat prea multe întrebări, ci a trecut la treabă. A creat un formular anonim și mi-a spus să merg într-un oarecare cabinet pentru a-mi lua sânge din venă și doar după aceasta a hotărât să verifice dacă cunoșteam posibilitățile de infectare. Întrebând de ce nu mi-a propus un test rapid cu ajutorul salivei doamna mi-a explicat că acestea s-au terminat încă în toamnă, și că au fost foarte efective. La fel, ea mi-a spus că testul ar trebui repetat peste câteva luni pentru a fi siguri de veridicitate. Mi-a mai zis că în utimul timp oamenii sunt mai conștienți și se adresează mai des pentru a primi informația necesară. *** M-am mulțumit cu consultația primită. Totul a durat vre-o 5 minute, deci: e simplu, e rapid și e necesar să fii la current! Informație la intrare. Îndreptare pentru testare anonimă."
3,https://teosunny.wordpress.com/2013/07/01/hivsida-e-simplu-sa-verifici/,"Trăind în sec.XXI avem acces liber la informație și posibilitatea de a o verifica. Toți cei care au asistat la seminare despre HIV au auzit că există centre de testare voluntară amplasate pe tot teritoriul republicii. Mereu mi-a fost interesant cât sunt de efective, așa că azi am mers să verific. (După cum au făcut-o și alți bloggeri din țară). Nu știam sigur unde se află acest centru, deci am întrebat de un consultant din policlinică. Acesta m-a îndreptat pe str. Ştefan cel Mare 33, cab.1. Am mers într-acolo, dar din păcate am găsit ușa încuiată. *** Revenită peste câteva ore am fost întâmpinată de o doamnă foarte drăguță care s-a oferit să mă ajute. Obstacolul principal al orașelor mici este frica că cineva va afla despre problema care o ai. În timp ce vorbeam nu mă lăsa sentimentul că cunoșteam consultanta de undeva. Nu mi-a dat prea multe întrebări, ci a trecut la treabă. A creat un formular anonim și mi-a spus să merg într-un oarecare cabinet pentru a-mi lua sânge din venă și doar după aceasta a hotărât să verifice dacă cunoșteam posibilitățile de infectare. Întrebând de ce nu mi-a propus un test rapid cu ajutorul salivei doamna mi-a explicat că acestea s-au terminat încă în toamnă, și că au fost foarte efective. La fel, ea mi-a spus că testul ar trebui repetat peste câteva luni pentru a fi siguri de veridicitate. Mi-a mai zis că în utimul timp oamenii sunt mai conștienți și se adresează mai des pentru a primi informația necesară. *** M-am mulțumit cu consultația primită. Totul a durat vre-o 5 minute, deci: e simplu, e rapid și e necesar să fii la current! Informație la intrare. Îndreptare pentru testare anonimă."
3,https://teosunny.wordpress.com/2013/07/05/malala-yousafzai-in-moldova/#more-590,"Malala este o tânără de doar 15 ani(recent a împlinit 16) care ne-a demonstrat că trebuie să lupți și să obții ceva, chiar dacă mergi contra tuturor. A fost pe patul de moarte cu o împușcătură în cap. Sute de mii de oameni din toată lumea o susțin și încearcă să facă ceva cu problema cu care s-a luptat și ea – dreptul egal la învățământ. *** Problema educație. Este oare și la noi o temă actuală? E prea puțin să vorbim despre cazul Malalei, e prea puțin să o susținem și să ne rugăm pentru supraviețuirea aesteia. Orice se întâmplă în lume poate servi drept o lecție pentru noi.Vorbind despre Malala trebuie să observăm punctele comune a problemei cu care s-a confruntat aceasta și în Moldova. *** La prima vedere, în Moldova nu există nici o problemă în educație, legal. Dar dacă e să analizăm și să urmărim situația adevărată din țară, să știți că nu este atât de simplu. Chiar dacă dreptul la educație îl au toți copiii, totuși, mai există copii care în zilele noastre nu merg la școală. Cauzele sunt diferite: – școala din satul natal a fost închisă și copilul este nevoit să meargă în altă localitate, ceea ce îi creează discomfort; – părinții au mentalitate înapoiată și țin copilul acasă pentru că nu au bani de școală, chiar dacă studiile sunt fără plată; – în perioada toamnei și primăverii copiii sunt nevoiți să lucreze pe deal în rând cu părinții și nu fregventează școala; – copiii cu dizabilități nu sunt acceptați în societate și în școlile obișnuite; – copiii minorităților (romii) sunt disprețuiți și badjocoriți; – unele fete sunt măritate la 13-14 ani (personal știu așa cazuri); – și în sfârșit copiii din familii social-vulnerabile, la fel, nu au acces deplin la studii. Cred că soluționarea acestei probleme în Moldova depinde în primul rând de cetățeni. Trebuie să aducem la cunoștința și conștiința tuturor cât de importante sunt studiile, să oferim informații, să creăm posibilități și să menținem sub control educația unui viitor stat prosper! Sursa foto:"
3,https://teosunny.wordpress.com/2013/07/05/malala-yousafzai-in-moldova/,"Malala este o tânără de doar 15 ani(recent a împlinit 16) care ne-a demonstrat că trebuie să lupți și să obții ceva, chiar dacă mergi contra tuturor. A fost pe patul de moarte cu o împușcătură în cap. Sute de mii de oameni din toată lumea o susțin și încearcă să facă ceva cu problema cu care s-a luptat și ea – dreptul egal la învățământ. *** Problema educație. Este oare și la noi o temă actuală? E prea puțin să vorbim despre cazul Malalei, e prea puțin să o susținem și să ne rugăm pentru supraviețuirea aesteia. Orice se întâmplă în lume poate servi drept o lecție pentru noi.Vorbind despre Malala trebuie să observăm punctele comune a problemei cu care s-a confruntat aceasta și în Moldova. *** La prima vedere, în Moldova nu există nici o problemă în educație, legal. Dar dacă e să analizăm și să urmărim situația adevărată din țară, să știți că nu este atât de simplu. Chiar dacă dreptul la educație îl au toți copiii, totuși, mai există copii care în zilele noastre nu merg la școală. Cauzele sunt diferite: – școala din satul natal a fost închisă și copilul este nevoit să meargă în altă localitate, ceea ce îi creează discomfort; – părinții au mentalitate înapoiată și țin copilul acasă pentru că nu au bani de școală, chiar dacă studiile sunt fără plată; – în perioada toamnei și primăverii copiii sunt nevoiți să lucreze pe deal în rând cu părinții și nu fregventează școala; – copiii cu dizabilități nu sunt acceptați în societate și în școlile obișnuite; – copiii minorităților (romii) sunt disprețuiți și badjocoriți; – unele fete sunt măritate la 13-14 ani (personal știu așa cazuri); – și în sfârșit copiii din familii social-vulnerabile, la fel, nu au acces deplin la studii. Cred că soluționarea acestei probleme în Moldova depinde în primul rând de cetățeni. Trebuie să aducem la cunoștința și conștiința tuturor cât de importante sunt studiile, să oferim informații, să creăm posibilități și să menținem sub control educația unui viitor stat prosper! Sursa foto:"
3,https://teosunny.wordpress.com/2013/07/25/admiterea-2013-si-noi-experiente/#more-596,"Viitori studenți… Un nou pas în viața multor tineri. Senzații atât de stranii și atât de confuze. Zilele de admitere sunt pe sfârșite, imensele rânduri ce se creau la intrările universităților în primele zile nu mai sunt, iar să vezi tineri ce se gândesc ce facultate totuși să aleagă chiar în timp ce completează cererea (și reușesc de vre-o 3 ori să se răzgândească, ajungând de la turism la drept) a devenit ceva normal. Am fost printre cei care nu s-au grăbit să depună actele din primele zile. Eu mereu mai am timp destul. Totuși am fost precaută și nu am mers chiar în ultima zi.)) Pentru început am optat pentru universitățile din . Față în față cu alegerea mea, am mers într-un oraș pe care, practic, nu-l cunosc. Sigur că nu s-a trecut fără peripeții! Am avut noroc de ceva explicații și instinct. Cu transportul pierdut, așteptare lungă și cât pe ce și al doilea transport văzut plecând, am ajuns în . Universitatea am găsit-o pentru că vocea interioară mi-a zis: acolo tre să fie locul cu pricina. Așteptare lungă, noi descoperiri în Bălți, mulți colegi ce la fel își încercau norocul, zâmbete, localuri care nu merită vizitate și genialități a marketingului. În fine, dacă e să-mi descriu ziua, iat-o: – 3 ore de somn – Trezirea la 5, dar degeaba – Transport pierdut – Instinct activat – Mâncare? Nu, n-am auzit! 😀 – Fețe cunoscute – Excursie în biblioteca universității și centrul ONU (am reușit să fac cunoștință cu directoarea centrului, care a și făcut excursia + ceai și chifle :D) – pentru un oarecare jurnalist ce mi s-a părut un om foarte interesant – Oameni dragi și discuții – (tare slăbuț) – Depunerea actelor – Problemă: cum să ajung acasă dacă autobuzele nu mai merg și toți cunoscuții au plecat? – Rătăcire (la mine fără asta nu se trece) – O nouă cunoștință în rutieră (pentru că gândul că iar m-am rătăcit mi-a lipit zâmbetul pe buze ) – Mașină de ocazie (pentru prima dată în viață) – Înălțimea camionului și mega-descoperirea: la ele scaunele sunt pe prăjini 😀 – Fericireee pentru că am ajuns acasă cu bine!=) Eu m-am întors foarte mulțumită și nici deloc obosită, doar fericită și împlinită!!! Mergeți și voi cu pași încrezuți prin viață și nu vă fie frică, totul va fi bine!=) În așteptare Așteptare Spre bibliotecă"
3,https://teosunny.wordpress.com/2013/07/25/admiterea-2013-si-noi-experiente/,"Viitori studenți… Un nou pas în viața multor tineri. Senzații atât de stranii și atât de confuze. Zilele de admitere sunt pe sfârșite, imensele rânduri ce se creau la intrările universităților în primele zile nu mai sunt, iar să vezi tineri ce se gândesc ce facultate totuși să aleagă chiar în timp ce completează cererea (și reușesc de vre-o 3 ori să se răzgândească, ajungând de la turism la drept) a devenit ceva normal. Am fost printre cei care nu s-au grăbit să depună actele din primele zile. Eu mereu mai am timp destul. Totuși am fost precaută și nu am mers chiar în ultima zi.)) Pentru început am optat pentru universitățile din . Față în față cu alegerea mea, am mers într-un oraș pe care, practic, nu-l cunosc. Sigur că nu s-a trecut fără peripeții! Am avut noroc de ceva explicații și instinct. Cu transportul pierdut, așteptare lungă și cât pe ce și al doilea transport văzut plecând, am ajuns în . Universitatea am găsit-o pentru că vocea interioară mi-a zis: acolo tre să fie locul cu pricina. Așteptare lungă, noi descoperiri în Bălți, mulți colegi ce la fel își încercau norocul, zâmbete, localuri care nu merită vizitate și genialități a marketingului. În fine, dacă e să-mi descriu ziua, iat-o: – 3 ore de somn – Trezirea la 5, dar degeaba – Transport pierdut – Instinct activat – Mâncare? Nu, n-am auzit! 😀 – Fețe cunoscute – Excursie în biblioteca universității și centrul ONU (am reușit să fac cunoștință cu directoarea centrului, care a și făcut excursia + ceai și chifle :D) – pentru un oarecare jurnalist ce mi s-a părut un om foarte interesant – Oameni dragi și discuții – (tare slăbuț) – Depunerea actelor – Problemă: cum să ajung acasă dacă autobuzele nu mai merg și toți cunoscuții au plecat? – Rătăcire (la mine fără asta nu se trece) – O nouă cunoștință în rutieră (pentru că gândul că iar m-am rătăcit mi-a lipit zâmbetul pe buze ) – Mașină de ocazie (pentru prima dată în viață) – Înălțimea camionului și mega-descoperirea: la ele scaunele sunt pe prăjini 😀 – Fericireee pentru că am ajuns acasă cu bine!=) Eu m-am întors foarte mulțumită și nici deloc obosită, doar fericită și împlinită!!! Mergeți și voi cu pași încrezuți prin viață și nu vă fie frică, totul va fi bine!=) În așteptare Așteptare Spre bibliotecă"
3,https://teosunny.wordpress.com/2013/07/29/summer-school-of-leadership/#more-602,"Duminică, 28.07.2013 a început mult așteptata școala de vară pentru lideri. Din aproximativ 160 de cereri au fost alese doar 50 de fete care au devenit beneficiare ale acestui proiect. Impresiile în urma primei zile petrecute aici sunt foarte bune, chiar dacă am fost nevoite să așteptăm (căci a întârziat autocarul cu care trebuia să ajungem la Vadul lui Vodă, după cum e primit la moldoveni). După ore de așteptare și foame, buna noastră dispoziție totuși nu a dispărut, căci o astfel de experiență trebuie să o primit cu brațele deschise și să învățăm cât mai mult posibil. Multe jocuri, zâmbete și bună dispoziție, un colectiv pur feminin (dacă e să nu luăm în calcul cei câțiva treineri de gen masculin), discuții până seara târziu și cunoașterea multor persoane interesante. Suntem abia la început, dar sunt sigură că aceste șapte zile vor zbura foarte repede și vor lăsa amprenta pozitivă pentru mult timp înainte. Nu pierdeți posibilitățile frumoase ce vi le oferă viața și luați tot ce e mai bun! Big hug.))"
3,https://teosunny.wordpress.com/2013/07/29/summer-school-of-leadership/,"Duminică, 28.07.2013 a început mult așteptata școala de vară pentru lideri. Din aproximativ 160 de cereri au fost alese doar 50 de fete care au devenit beneficiare ale acestui proiect. Impresiile în urma primei zile petrecute aici sunt foarte bune, chiar dacă am fost nevoite să așteptăm (căci a întârziat autocarul cu care trebuia să ajungem la Vadul lui Vodă, după cum e primit la moldoveni). După ore de așteptare și foame, buna noastră dispoziție totuși nu a dispărut, căci o astfel de experiență trebuie să o primit cu brațele deschise și să învățăm cât mai mult posibil. Multe jocuri, zâmbete și bună dispoziție, un colectiv pur feminin (dacă e să nu luăm în calcul cei câțiva treineri de gen masculin), discuții până seara târziu și cunoașterea multor persoane interesante. Suntem abia la început, dar sunt sigură că aceste șapte zile vor zbura foarte repede și vor lăsa amprenta pozitivă pentru mult timp înainte. Nu pierdeți posibilitățile frumoase ce vi le oferă viața și luați tot ce e mai bun! Big hug.))"
3,https://teosunny.wordpress.com/2013/08/13/ploaie-de-stele-13-08-2013-134/#more-607,"Perseide… S-ar părea, un fenomen simplu… Banal, stai și privești stelele, iar la un moment dat auzi o voce alături:”N-am știut că poți primi atâta plăcere și atâta fericire de la căderea stelelor”. Entuziasm, energie, așteptare palpitantă… Fericire pură provenită din ceva simplu. Se zice că trebuie să-ți pui o dorință când vezi o stea căzătoare și ea se va împlini. Perseide te înpotmolește cu dorințe și vise, oferindu-ți încă un prilej să crezi în minuni. *** Urmărind ploaia de stele mă tot gândeam, cum oare să reușești să-ți formulezi gândul în acele milisecunde în care vezi steaua cazătoare?! Și am găsit soluția! Perfectă pentru perioada în care ne aflăm și în care putem urmări zeci de stele în cădere: la fiece stea îi revine o literă din dorința ta. Eu am numărat 53, iar majoritatea literelor au fost: O, oO, oooO, Oooo (pentru că era prea spontană apariția) 😀 . Deci, de fiece dată când mi-a reuși ceva, voi reacționa cu OOo, și voi fi un om fericit, la care se împlinesc dorințele datorită stelelor.=))) *** Una… și încă una! Ura, ura, încă… Miracolul se ascunde mereu în pașii oamenilor obișnuiți, zicea Paulo Coelho. Luptați pentru miracolul vostru și prindeți cu privirea în fiece an, în luna august, acest frumos miracol: Perseide! Sursa foto:"
3,https://teosunny.wordpress.com/2013/08/13/ploaie-de-stele-13-08-2013-134/,"Perseide… S-ar părea, un fenomen simplu… Banal, stai și privești stelele, iar la un moment dat auzi o voce alături:”N-am știut că poți primi atâta plăcere și atâta fericire de la căderea stelelor”. Entuziasm, energie, așteptare palpitantă… Fericire pură provenită din ceva simplu. Se zice că trebuie să-ți pui o dorință când vezi o stea căzătoare și ea se va împlini. Perseide te înpotmolește cu dorințe și vise, oferindu-ți încă un prilej să crezi în minuni. *** Urmărind ploaia de stele mă tot gândeam, cum oare să reușești să-ți formulezi gândul în acele milisecunde în care vezi steaua cazătoare?! Și am găsit soluția! Perfectă pentru perioada în care ne aflăm și în care putem urmări zeci de stele în cădere: la fiece stea îi revine o literă din dorința ta. Eu am numărat 53, iar majoritatea literelor au fost: O, oO, oooO, Oooo (pentru că era prea spontană apariția) 😀 . Deci, de fiece dată când mi-a reuși ceva, voi reacționa cu OOo, și voi fi un om fericit, la care se împlinesc dorințele datorită stelelor.=))) *** Una… și încă una! Ura, ura, încă… Miracolul se ascunde mereu în pașii oamenilor obișnuiți, zicea Paulo Coelho. Luptați pentru miracolul vostru și prindeți cu privirea în fiece an, în luna august, acest frumos miracol: Perseide! Sursa foto:"
3,https://teosunny.wordpress.com/2013/08/19/lupta-gandului/#more-615,"Lupta gândului Uneori, lumea din jur își încetează existența… Ea face loc unui război etern. Unui război ce distruge vise, sentimente. Unui război al sufletului, inimii și gândirii. *** De obicei, e seară afară sau ploaie și doar sticla rece a ferestrei te desparte de căldura și, totodată, cruzimea naturii. Timp al meditației, al delirului sufletesc. Confuz, privești tot ce este, a fost sau va fi și, nu găsești soluția. Nimic nu mai are sens, dar… undeva în adânc, totuși știi că nu ai dreptate, că e doar o perioadă, că binele e inevitabil, doar că: nu acum… și aici, vine să te salveze, nimeni altul decât: ARTA! *** Această luptă a gândurilor pozitive și negative s-a revărsat într-o seară pe-o coală, în pictura care ați văzut-o, după care mi-am strâns bagajul și am plecat la mare pentru regăsire…))) P.S.: Dacă și voi ați avut impresia că am pictat meteoriți (după cum și-au dat părerea majoritatea), să știți că alea sunt raze de lumină/energie ce pătrunde în gândul nostru pentru a ne dezorienta. Important e să rămânem drepți pe partea energiei pozitive, căci cea mai mare victorie este victoria asupra gândurilor noastre negative!"
3,https://teosunny.wordpress.com/2013/08/19/lupta-gandului/,"Lupta gândului Uneori, lumea din jur își încetează existența… Ea face loc unui război etern. Unui război ce distruge vise, sentimente. Unui război al sufletului, inimii și gândirii. *** De obicei, e seară afară sau ploaie și doar sticla rece a ferestrei te desparte de căldura și, totodată, cruzimea naturii. Timp al meditației, al delirului sufletesc. Confuz, privești tot ce este, a fost sau va fi și, nu găsești soluția. Nimic nu mai are sens, dar… undeva în adânc, totuși știi că nu ai dreptate, că e doar o perioadă, că binele e inevitabil, doar că: nu acum… și aici, vine să te salveze, nimeni altul decât: ARTA! *** Această luptă a gândurilor pozitive și negative s-a revărsat într-o seară pe-o coală, în pictura care ați văzut-o, după care mi-am strâns bagajul și am plecat la mare pentru regăsire…))) P.S.: Dacă și voi ați avut impresia că am pictat meteoriți (după cum și-au dat părerea majoritatea), să știți că alea sunt raze de lumină/energie ce pătrunde în gândul nostru pentru a ne dezorienta. Important e să rămânem drepți pe partea energiei pozitive, căci cea mai mare victorie este victoria asupra gândurilor noastre negative!"
3,https://teosunny.wordpress.com/2013/10/01/bun-venit-in-romania/#more-644,"Se zice că studenția e cea mai frumosă perioadă a vieții. Totul e nou, necunoscut, dar mai ales dacă o mai faci și undeva departe de casă. Orice călătorie aduce mari emoții, pregătiri, bagaje. Pentru că majoritatea călătorilor rutei Chișinău-Craiova erau studenți… a fost vesel, dar și foarte greu de circulat prin autobuz. Trecerea pe sus. 😀 Ajunsă în campus, la o bucată de noapte, am avut noroc de oameni cu suflet mare care ne-au ajutat și ne ajută în continuare cu tot ce e nevoie. Timp de o zi, trei camere schimbate, peripeții, zâmbete, totul ca în vis. Abia după două zile începi să-ți dai seama că te afli la vre-o 500 km distanță de casă, că nu cunoști pe nimeni și nimic, și nici măcar nu prea știi ce zi a săptămânii e! 😀 Afară plouă în continuu, acomodarea cu orașul merge greu, călătoriile se fac cu mașina, pentru că, na, peste tot există oameni super-buni care își oferă ajutorul, iar noi am avut norocul să-i întâlnim. Aici e frumos, chiar dacă toată lumea spune că Târgoviște e urât când plouă, îi simt farmecul istoric și așa. Oamenii… oamenii sunt prea diferiți pentru a generaliza, plus că două zile e prea puțin ca să înțelegi cum e cu adevărat.)) Bagajele studenților. Câinele de la graniță, hrănit de noi cu dulciuri.) Orașul ploios.)"
3,https://teosunny.wordpress.com/2013/10/01/bun-venit-in-romania/,"Se zice că studenția e cea mai frumosă perioadă a vieții. Totul e nou, necunoscut, dar mai ales dacă o mai faci și undeva departe de casă. Orice călătorie aduce mari emoții, pregătiri, bagaje. Pentru că majoritatea călătorilor rutei Chișinău-Craiova erau studenți… a fost vesel, dar și foarte greu de circulat prin autobuz. Trecerea pe sus. 😀 Ajunsă în campus, la o bucată de noapte, am avut noroc de oameni cu suflet mare care ne-au ajutat și ne ajută în continuare cu tot ce e nevoie. Timp de o zi, trei camere schimbate, peripeții, zâmbete, totul ca în vis. Abia după două zile începi să-ți dai seama că te afli la vre-o 500 km distanță de casă, că nu cunoști pe nimeni și nimic, și nici măcar nu prea știi ce zi a săptămânii e! 😀 Afară plouă în continuu, acomodarea cu orașul merge greu, călătoriile se fac cu mașina, pentru că, na, peste tot există oameni super-buni care își oferă ajutorul, iar noi am avut norocul să-i întâlnim. Aici e frumos, chiar dacă toată lumea spune că Târgoviște e urât când plouă, îi simt farmecul istoric și așa. Oamenii… oamenii sunt prea diferiți pentru a generaliza, plus că două zile e prea puțin ca să înțelegi cum e cu adevărat.)) Bagajele studenților. Câinele de la graniță, hrănit de noi cu dulciuri.) Orașul ploios.)"
3,https://teosunny.wordpress.com/2013/10/06/cuvintele-grele-ranesc/#more-654,"”Ești cel mai bravo”, ”poți să reușești”, ”ne mândrim cu tine”, ”ai talent”, ”ești extraordinar”…! Expresii ce mulți dintre părinți și nu doar părinți au uitat că există, folosind absolut opusul lor pentru a-și ”motiva” copilul! *** Vorbim foarte mult despre violență, dar adesea uităm că aceasta nu este doar fizică! Violența psihologică, sau greul cuvintelor rostite de multe ori ne afectează mult mai grav. Strigăte, expresii de genul: ”nu ești bun la nimic”, ”ne faci doar probleme”, ”ești un cretin!” adesea provoacă copiii la fraze ca: ”Vreau odată să mor, să nu mai aveți copii!” Și dacă un copil de trei ani spune asta, oare la ce ne putem aștepta în viitor de la el? Sinucidere la vârsta adolescentină și păreri de genul: ”Oare de ce a făcut asta? Avea de toate: părinți, casă, masă, tehnologii de ultimă oră” și bla, bla, blaa. Un singur lucru îi lipsea, dar care era cel mai important, dragostea și afecțiunea! *** În contextul lansării campaniei ”Cuvintele grele rănesc”, vă îndemn din tot sufletul, să nu uitați cât de importante sunt cuvintele, atât adresate unui micuț, cât și unui matur. Fiți calmi, iubiți și dăruiți fericire, apreciații pe cei din jur pentru ceea ce sunt, și nu uitați să folosiți fraze colorate și drăgăstoase."
3,https://teosunny.wordpress.com/2013/10/07/asem-moldova-vs-valahia-romania/#more-659,"Studenție!!! Să vă zic despre primele zile la universitate aici, la ”Valahia” în comparație cu deschiderea de la ”Asem”. Pe două septembrie, toți, sau parțial toți studenții Asem au avut parte de Ziua Ușilor Deschise. Lenoși, mai pe la amiază, au ajuns în sală unde rectorul universității și alte persoane importante ne-au urat bun venit! A fost o oră de informare și introducere în lumea studenților. Anume aici majoritatea au aflat ce-s alea perechi și așa mai departe. Prima săptămână de învățământ, chiar dacă în haos, dar totuși organizat, a decurs destul de lejer. *** Pe întâi octombrie, deja în , la fel am avut parte de Ziua Porților Deschise, cea care marchează începutul unui nou an școlar. Aici a trebuit să fim puțin mai harnici și să ne trezim dimineața. Dacă e să compar discursurile rectorilor de aici și ale celor de la Chișinău, pot afirma că cei din Moldova au vorbit mult mai inspirațional și au oferit informație utilă, pe când aici am ascultat (dar nu am reținut) numele tuturor cadrelor didactice și cam atât. 😀 Am avut noroc de un tutore care și-a stâns boboceii pentru o discuție liberă și mai multă informație (dar nu toți au avut parte de un om bun). Pentru mine a fost straniu și puțin diferit când am auzit că aici profesorii numesc universitatea școală:”să veniți la școală”, ”începe școala”… În Moldova, din moment ce ai pășit pragul universității ești student și uiți de școală, ea ține de trecut îndepărtat. 😀 *** În concluzie, pot spune că primele zile de universitate, atât în Moldova, cât și în România au fost de neuitat. Sau că am avut noroc de oameni cum se cade, condiții, sau că viața de student, în general, e extrem de frumoasă, nu pot ști, dar una e clar: sunt fericită! Chiar dacă m-am acomodat într-o parte, e bine că am riscat, ”căci cel mai mare risc e acela de a nu risca”!"
3,https://teosunny.wordpress.com/2013/10/07/asem-moldova-vs-valahia-romania/,"Studenție!!! Să vă zic despre primele zile la universitate aici, la ”Valahia” în comparație cu deschiderea de la ”Asem”. Pe două septembrie, toți, sau parțial toți studenții Asem au avut parte de Ziua Ușilor Deschise. Lenoși, mai pe la amiază, au ajuns în sală unde rectorul universității și alte persoane importante ne-au urat bun venit! A fost o oră de informare și introducere în lumea studenților. Anume aici majoritatea au aflat ce-s alea perechi și așa mai departe. Prima săptămână de învățământ, chiar dacă în haos, dar totuși organizat, a decurs destul de lejer. *** Pe întâi octombrie, deja în , la fel am avut parte de Ziua Porților Deschise, cea care marchează începutul unui nou an școlar. Aici a trebuit să fim puțin mai harnici și să ne trezim dimineața. Dacă e să compar discursurile rectorilor de aici și ale celor de la Chișinău, pot afirma că cei din Moldova au vorbit mult mai inspirațional și au oferit informație utilă, pe când aici am ascultat (dar nu am reținut) numele tuturor cadrelor didactice și cam atât. 😀 Am avut noroc de un tutore care și-a stâns boboceii pentru o discuție liberă și mai multă informație (dar nu toți au avut parte de un om bun). Pentru mine a fost straniu și puțin diferit când am auzit că aici profesorii numesc universitatea școală:”să veniți la școală”, ”începe școala”… În Moldova, din moment ce ai pășit pragul universității ești student și uiți de școală, ea ține de trecut îndepărtat. 😀 *** În concluzie, pot spune că primele zile de universitate, atât în Moldova, cât și în România au fost de neuitat. Sau că am avut noroc de oameni cum se cade, condiții, sau că viața de student, în general, e extrem de frumoasă, nu pot ști, dar una e clar: sunt fericită! Chiar dacă m-am acomodat într-o parte, e bine că am riscat, ”căci cel mai mare risc e acela de a nu risca”!"
3,https://teosunny.wordpress.com/2013/10/24/student-in-romania/#more-664,"Atențiune, națiune! 😀 Aici Târgoviște, micul și frumosul oraș care o să-mi amintească toată viața de cei mai minunați ani ai vieții, anii studenției. Poate că și la școală era bine: peripeții, glume, uneori necazuri, dar, credeți-mă, nu se compară cu a fi student! Trezire dis-de-dimineața, facultate, alergătură dintr-un capăt al orașului în altul, mâncare pe sărite, gustoșenii de pe la vecinii din cămin și, în sfârșit, seară ”liniștită”, și somn… Stop, somn? Nuu, n-am auzit! 😀 *** Să fii student într-un oraș frumos e bine, să fii student într-un oraș în care la fiecare doi pași găsești patiserii cu diverse deliciuri e și mai bine! Sigur că nu mai ai nici o șansă să slăbești! 😀 Pe bune, aici, în Târgoviște, sunt atât de multe și atât de diverse, încât cred că au depășit numărul patiseriilor văzute în toată viața mea de până acum. Cred că sunt, minim vre-o zece doar pe drumul care îl fac până la facultate. 😀 La final, pot să vă spun doar că constatarea mea că studenții, bieții de studenți, prind la kilograme în timpul studenției și-a găsit, încă odată, confirmarea. 😀"
3,https://teosunny.wordpress.com/2013/10/24/student-in-romania/,"Atențiune, națiune! 😀 Aici Târgoviște, micul și frumosul oraș care o să-mi amintească toată viața de cei mai minunați ani ai vieții, anii studenției. Poate că și la școală era bine: peripeții, glume, uneori necazuri, dar, credeți-mă, nu se compară cu a fi student! Trezire dis-de-dimineața, facultate, alergătură dintr-un capăt al orașului în altul, mâncare pe sărite, gustoșenii de pe la vecinii din cămin și, în sfârșit, seară ”liniștită”, și somn… Stop, somn? Nuu, n-am auzit! 😀 *** Să fii student într-un oraș frumos e bine, să fii student într-un oraș în care la fiecare doi pași găsești patiserii cu diverse deliciuri e și mai bine! Sigur că nu mai ai nici o șansă să slăbești! 😀 Pe bune, aici, în Târgoviște, sunt atât de multe și atât de diverse, încât cred că au depășit numărul patiseriilor văzute în toată viața mea de până acum. Cred că sunt, minim vre-o zece doar pe drumul care îl fac până la facultate. 😀 La final, pot să vă spun doar că constatarea mea că studenții, bieții de studenți, prind la kilograme în timpul studenției și-a găsit, încă odată, confirmarea. 😀"
3,https://teosunny.wordpress.com/2013/11/15/romania-implineste-dorintele/#more-677,"Fiecare om, conștient sau subconștient, este ghidat de un vis suprem. Orice acțiune a noastră, de fapt, ascunde dorința de a îndeplini acest vis. Poate ți-ai dorit ceva încă de când erai mic sau ai avut o viziune anume cum o să fii, sau ce o să faci peste ani. Așa a fost în cazul meu și încă a multor alți oameni de pe întreg globul. Mereu am spus că o să învăț în România și că o să călătoresc pe cât de mult e posibil, un vis al unei adolescente ambițioase. *** Prima provocare am avut-o încă acasă, când am fost tentată să aleg să învăț în Moldova și să evit riscul. Totuși subconștientul meu avea o puternică convingere că o să fiu studentă în România și nu s-a dat bătut de gânduri rele. 😀 Aici ispitirile vin una peste alta, fiind amestecate cu puțină lene și oboseală. Uneori somnul e atât de ademenitor, încât ești aproape să renunți la unele vise, să le lași deoparte, pe mai târziu, dar anume în acele momente trebuie să te ridici, să-ți anunți o provocare și să mergi până la capăt! Așa am visat eu ani de zile să văd munții și anume când eram moartă de oboseală și lipită de somn m-i s-a și ivit ocazia să-i văd, și știți ceva, a fost cea mai tare zi și cele mai frumoase emoții! *** Munții… Aerul ce treptat se răcește și devine delicios, încât nu te mai poți sătura de el; soarele ce îți surâde cu mici raze și te ademenește tot mai sus. Un vis frumos, o poveste, oameni ce, la fel ca tine, se bucură și respiră din greu din cauza oboselii. Treptat vine și seara, picioarele încă te duc la noi înălțimi. Doar susurul micilor cascade, umbre ce dacă le privești atent te sperie, brazi ce urcă la stele și devin transparenți la un moment dat, contopindu-se cu cerul. Te simți inspirat, relaxat, desprins de ceea ce înseamnă lume. Închizi ochii, mergi, privești în sus, iar beția oboselii îți dă plăcute amețeli! Veșnicie și perfecțiune… *** Urmați-vă visele, acceptați provocările și descoperiți noile destinații! Râșnov, Brațov Vă îmbrățișez.=)"
3,https://teosunny.wordpress.com/2013/11/15/romania-implineste-dorintele/,"Fiecare om, conștient sau subconștient, este ghidat de un vis suprem. Orice acțiune a noastră, de fapt, ascunde dorința de a îndeplini acest vis. Poate ți-ai dorit ceva încă de când erai mic sau ai avut o viziune anume cum o să fii, sau ce o să faci peste ani. Așa a fost în cazul meu și încă a multor alți oameni de pe întreg globul. Mereu am spus că o să învăț în România și că o să călătoresc pe cât de mult e posibil, un vis al unei adolescente ambițioase. *** Prima provocare am avut-o încă acasă, când am fost tentată să aleg să învăț în Moldova și să evit riscul. Totuși subconștientul meu avea o puternică convingere că o să fiu studentă în România și nu s-a dat bătut de gânduri rele. 😀 Aici ispitirile vin una peste alta, fiind amestecate cu puțină lene și oboseală. Uneori somnul e atât de ademenitor, încât ești aproape să renunți la unele vise, să le lași deoparte, pe mai târziu, dar anume în acele momente trebuie să te ridici, să-ți anunți o provocare și să mergi până la capăt! Așa am visat eu ani de zile să văd munții și anume când eram moartă de oboseală și lipită de somn m-i s-a și ivit ocazia să-i văd, și știți ceva, a fost cea mai tare zi și cele mai frumoase emoții! *** Munții… Aerul ce treptat se răcește și devine delicios, încât nu te mai poți sătura de el; soarele ce îți surâde cu mici raze și te ademenește tot mai sus. Un vis frumos, o poveste, oameni ce, la fel ca tine, se bucură și respiră din greu din cauza oboselii. Treptat vine și seara, picioarele încă te duc la noi înălțimi. Doar susurul micilor cascade, umbre ce dacă le privești atent te sperie, brazi ce urcă la stele și devin transparenți la un moment dat, contopindu-se cu cerul. Te simți inspirat, relaxat, desprins de ceea ce înseamnă lume. Închizi ochii, mergi, privești în sus, iar beția oboselii îți dă plăcute amețeli! Veșnicie și perfecțiune… *** Urmați-vă visele, acceptați provocările și descoperiți noile destinații! Râșnov, Brațov Vă îmbrățișez.=)"
3,https://teosunny.wordpress.com/2013/11/26/evenimente-si-maxima-implicare/#more-681,"Zgomot, motoare, oameni, mișcare continuă, mulți oameni, foarte mulți omanei, energie, toate acestea ți le oferă Bucureștiul. Prima zi petrecută de dimineață până seara în metropolă m-a epuizat. M-am trezit ca o nebună cu noaptea-n cap, am tot căutat ore în șir locația de care aveam nevoie, într-u final am ajuns la un local cu aceeași denumire, dar care nu era, de fapt, cel de care aveam eu nevoie… După foarte mult mers și oboseală, pe când ziua nici pe departe nu se terminase, îmi ziceam deja în sine că nu-mi place Bucureștiul, că nu e de mine toată aglomerația asta nebună, că vreau liniște, dar… După câteva zile petrecute în București am reușit să-l îndrăgesc. *** Destinația care nu am atins-o din prima a fost BuzzCamp, aflat la ediția 10-a și care aducea multe promisiuni. Nu am putut să ratez și a doua zi, așa că am fost cea mai fericită când m-am văzut la eveniment. Chiar dacă au fost două zile în loc de trei, au fost minunate! Alături de Dana Burgel (coach de 10 ani), Victoria Raileanu (actriță născută în RM), Radu F. Constantinescu care ne-a mărturisit un adevăr general: ”am venit aici pentru că m-i s-a părunt interesnt, dar nu din nevoie”, Tiberius Ștefan, Vali Porcișteanu (pilot), Ramona Salagean (Accenture), Ariel Constantinof, Accenture, Wipro România și desigur Mihaela Tatu, ne-am simțit extraordinar! Aceast ultim nume ce reprezintă acea miraculoasă femeie pe care am cunoscut-o, ne-a trezit pe toți la realitate! Ne-a descoperit mințile și ne-a demonstrat că ”nu există limite”! Ne-a umplut de energie în doar câteva minute și a lăsat o amprentă clară de încredere în propriile noastre persoane. *** Între timp, pe lângă evenimentul BuzzCamp am fost și la lansarea proiectului ”Succes în România”; la British Exhibition, participând la câteva workshop-uri; la o conferință despre întoarcerea acasă a tinerilor plecați peste hotare la studii, la o altă conferință despre internaționalizarea bacului, și desigur, la ședința asociației VERB, ah, era să uit, am ajuns și la o lansare de carte (chiar dacă era pe sfârșite :D). În fine, cel mai important e că planul inițial a fost triplu depășit, deci orice e posibil! Fiți puternici, acceptați provocările și căutați să deschideți noi porți, căci nimeni nu se închină și nu-ți deschide ușa până n-o împingi tu! Vă pup, fiți bravo!"
3,https://teosunny.wordpress.com/2013/11/26/evenimente-si-maxima-implicare/,"Zgomot, motoare, oameni, mișcare continuă, mulți oameni, foarte mulți omanei, energie, toate acestea ți le oferă Bucureștiul. Prima zi petrecută de dimineață până seara în metropolă m-a epuizat. M-am trezit ca o nebună cu noaptea-n cap, am tot căutat ore în șir locația de care aveam nevoie, într-u final am ajuns la un local cu aceeași denumire, dar care nu era, de fapt, cel de care aveam eu nevoie… După foarte mult mers și oboseală, pe când ziua nici pe departe nu se terminase, îmi ziceam deja în sine că nu-mi place Bucureștiul, că nu e de mine toată aglomerația asta nebună, că vreau liniște, dar… După câteva zile petrecute în București am reușit să-l îndrăgesc. *** Destinația care nu am atins-o din prima a fost BuzzCamp, aflat la ediția 10-a și care aducea multe promisiuni. Nu am putut să ratez și a doua zi, așa că am fost cea mai fericită când m-am văzut la eveniment. Chiar dacă au fost două zile în loc de trei, au fost minunate! Alături de Dana Burgel (coach de 10 ani), Victoria Raileanu (actriță născută în RM), Radu F. Constantinescu care ne-a mărturisit un adevăr general: ”am venit aici pentru că m-i s-a părunt interesnt, dar nu din nevoie”, Tiberius Ștefan, Vali Porcișteanu (pilot), Ramona Salagean (Accenture), Ariel Constantinof, Accenture, Wipro România și desigur Mihaela Tatu, ne-am simțit extraordinar! Aceast ultim nume ce reprezintă acea miraculoasă femeie pe care am cunoscut-o, ne-a trezit pe toți la realitate! Ne-a descoperit mințile și ne-a demonstrat că ”nu există limite”! Ne-a umplut de energie în doar câteva minute și a lăsat o amprentă clară de încredere în propriile noastre persoane. *** Între timp, pe lângă evenimentul BuzzCamp am fost și la lansarea proiectului ”Succes în România”; la British Exhibition, participând la câteva workshop-uri; la o conferință despre întoarcerea acasă a tinerilor plecați peste hotare la studii, la o altă conferință despre internaționalizarea bacului, și desigur, la ședința asociației VERB, ah, era să uit, am ajuns și la o lansare de carte (chiar dacă era pe sfârșite :D). În fine, cel mai important e că planul inițial a fost triplu depășit, deci orice e posibil! Fiți puternici, acceptați provocările și căutați să deschideți noi porți, căci nimeni nu se închină și nu-ți deschide ușa până n-o împingi tu! Vă pup, fiți bravo!"
3,https://teosunny.wordpress.com/2013/12/13/cum-e-sa-fii-miss-universitate/#more-690,"Visul oricărei fetițe micuțe, mai ales când se uită pe la TV sau la fetele mai mari, e să participe și să devină Miss. Ce să zic, eu sunt una dintre micuțele la care visul a devenit realitate! Dublă realitate. 😀 Prin clasa a IV-a, sora mea m-a luat la serbarea din școala ei, Miss Liceu. Am fost efectiv, fascinată de tot ce s-a întâmplat acolo și mai ales de câștigătoarea concursului. Visul meu era să devin ca ea, să ajung mare, să învăț în acel liceu și să devin Miss. Și dacă tot zic mereu că visele devin realitate, în 2011 eram elevă la acel liceu, și eram fericita care a luat titlul de Miss Liceu ”Ion Creangă”. Acum, peste câțiva ani, m-am trezit într-un nou oraș unde nu cunoșteam pe absolut nimeni, la fel, urmându-mi visul, dar asta e o altă poveste. Când am auzit de Balul Bobocilor și Miss Universitate, am zis din prima că trebuie să particip și ca rezultat am avut încă o experiență frumoasă și, ca supliment, titlul de Miss Universitatea ”Valahia” 2013! Felicitări, îmbrățișări, reflectoare, multă, foarte multă satisfacție și fericire, și sigur, recunoaștere de la cei din jur. Dar știți ce, de fapt, e cel mai important în această experiență? Nu premii, nu invitații la TV. Cel mai important e că am avut toate ce învăța și că ne-am creat noi prietenii, care sunt foarte sincere (și durabile- sper). Am simțit cât e de greu de organizat un bal frumos, câți nervi sunt aruncați în vânt și că e nevoie de un mare efort și multă muncă. Noi, toate opt participante suntem învingătoare, pentru simplul fapt că am mers până la capăt, căci credeți-mă, au fost foarte multe care au renunțat pe drum. Cum mă simt și cum e să fii Miss Universitate? Ce pot să zic, e foarte plăcut, te salută și te îmbrățișează și cei necunoscuți, eventual, devenind cunoscuți. 😀 Dar pot să spun că nu s-a schimbat nimic interior, am rămas aceeași studentă dornică de comunicare, de oameni buni și sinceri! Vă pup și vă îmbrățișez, Mereu aceeași Teosunny. Profesoară sexy Proba întrebărilor Columna Tv- Cafeaua de 10."
3,https://teosunny.wordpress.com/2013/12/13/cum-e-sa-fii-miss-universitate/,"Visul oricărei fetițe micuțe, mai ales când se uită pe la TV sau la fetele mai mari, e să participe și să devină Miss. Ce să zic, eu sunt una dintre micuțele la care visul a devenit realitate! Dublă realitate. 😀 Prin clasa a IV-a, sora mea m-a luat la serbarea din școala ei, Miss Liceu. Am fost efectiv, fascinată de tot ce s-a întâmplat acolo și mai ales de câștigătoarea concursului. Visul meu era să devin ca ea, să ajung mare, să învăț în acel liceu și să devin Miss. Și dacă tot zic mereu că visele devin realitate, în 2011 eram elevă la acel liceu, și eram fericita care a luat titlul de Miss Liceu ”Ion Creangă”. Acum, peste câțiva ani, m-am trezit într-un nou oraș unde nu cunoșteam pe absolut nimeni, la fel, urmându-mi visul, dar asta e o altă poveste. Când am auzit de Balul Bobocilor și Miss Universitate, am zis din prima că trebuie să particip și ca rezultat am avut încă o experiență frumoasă și, ca supliment, titlul de Miss Universitatea ”Valahia” 2013! Felicitări, îmbrățișări, reflectoare, multă, foarte multă satisfacție și fericire, și sigur, recunoaștere de la cei din jur. Dar știți ce, de fapt, e cel mai important în această experiență? Nu premii, nu invitații la TV. Cel mai important e că am avut toate ce învăța și că ne-am creat noi prietenii, care sunt foarte sincere (și durabile- sper). Am simțit cât e de greu de organizat un bal frumos, câți nervi sunt aruncați în vânt și că e nevoie de un mare efort și multă muncă. Noi, toate opt participante suntem învingătoare, pentru simplul fapt că am mers până la capăt, căci credeți-mă, au fost foarte multe care au renunțat pe drum. Cum mă simt și cum e să fii Miss Universitate? Ce pot să zic, e foarte plăcut, te salută și te îmbrățișează și cei necunoscuți, eventual, devenind cunoscuți. 😀 Dar pot să spun că nu s-a schimbat nimic interior, am rămas aceeași studentă dornică de comunicare, de oameni buni și sinceri! Vă pup și vă îmbrățișez, Mereu aceeași Teosunny. Profesoară sexy Proba întrebărilor Columna Tv- Cafeaua de 10."
3,https://teosunny.wordpress.com/2013/12/29/drumul-spre-casa/#more-698,"Spirit de Crăciun… atmosferă de magie.. drum lung după o așteptare de trei luni… Nuștiu de ce, dar anume în această perioadă frumoasă, când totul era aranjat, când am scăpat de școală, când stăteam înconjurată de oameni superbi cu care mă simțeam extrem de bine, nuștiu din ce cauză, dar anume atunci m-a apucat dorul de casă… dar nu e vorba de un simplu dor de casă, căci acesta a existat mereu în sufletul meu, în orice clipă aflată în altă parte… aici e vorba de un fel de stare depresivă în care îți vine să strigi de neputință, în care îți vine să te încui în casă, să stai zile la rând cu ceașca de ceai și să privești pe geam… Cred că problema e că am nevoie de puțină singurătate… de trei luni aflată departe de casă nu am mai avut timp pentru mine, pentru discuții sincere și lungi cu propria persoană. Mereu în mișcare, mereu înconjurată de oameni, oameni, oameni… fețe noi ce devin bine-cunoscute, fețe noi ce sunt uitate în câteva săptămâni, fețe ce simplu rămân trecute cu vederea pe stradă… fețe, fețe, fețe… *** Acum sunt în maxi, în drum spre casă. Chiar dacă eu numesc acasă toate locurile unde mă simt bine, există un acasă special, un acasă care rămâne pe toată viața, un acasă unde sunt rădăcinile neamului meu, unde pot să stau închisă între patru pereți zile la rând, dar să nu fiu singură (însingurată), unde a început povestea vieții mele, acel acasă care nu poate fi înlocuit nici cu tot binele din lume… *** Și ce păcat e și câtă jale când ajunsă la locul mult dorit simți o stranie răceală și înstrăinare… dar îți revii curând și vine deja alt dor, dor de celălalt acasă… Cu călduroase îmbrățișări, vă doresc sărbători fericite! Sursă foto:"
3,https://teosunny.wordpress.com/2013/12/29/drumul-spre-casa/,"Spirit de Crăciun… atmosferă de magie.. drum lung după o așteptare de trei luni… Nuștiu de ce, dar anume în această perioadă frumoasă, când totul era aranjat, când am scăpat de școală, când stăteam înconjurată de oameni superbi cu care mă simțeam extrem de bine, nuștiu din ce cauză, dar anume atunci m-a apucat dorul de casă… dar nu e vorba de un simplu dor de casă, căci acesta a existat mereu în sufletul meu, în orice clipă aflată în altă parte… aici e vorba de un fel de stare depresivă în care îți vine să strigi de neputință, în care îți vine să te încui în casă, să stai zile la rând cu ceașca de ceai și să privești pe geam… Cred că problema e că am nevoie de puțină singurătate… de trei luni aflată departe de casă nu am mai avut timp pentru mine, pentru discuții sincere și lungi cu propria persoană. Mereu în mișcare, mereu înconjurată de oameni, oameni, oameni… fețe noi ce devin bine-cunoscute, fețe noi ce sunt uitate în câteva săptămâni, fețe ce simplu rămân trecute cu vederea pe stradă… fețe, fețe, fețe… *** Acum sunt în maxi, în drum spre casă. Chiar dacă eu numesc acasă toate locurile unde mă simt bine, există un acasă special, un acasă care rămâne pe toată viața, un acasă unde sunt rădăcinile neamului meu, unde pot să stau închisă între patru pereți zile la rând, dar să nu fiu singură (însingurată), unde a început povestea vieții mele, acel acasă care nu poate fi înlocuit nici cu tot binele din lume… *** Și ce păcat e și câtă jale când ajunsă la locul mult dorit simți o stranie răceală și înstrăinare… dar îți revii curând și vine deja alt dor, dor de celălalt acasă… Cu călduroase îmbrățișări, vă doresc sărbători fericite! Sursă foto:"
3,https://teosunny.wordpress.com/2014/03/16/autoportret/#more-717,"Să-ți faci un autoportret, în primă secundă, pare o temă simplă, dar dacă e să privești în profunzime, te îneci într-o mare de caracteristici și neclarități. Punctul de pornire al scrierii unui autoportret este întrebarea ”Cine sunt eu”? Astfel, de la bun început intervine o problemă a cărei soluție e greu de găsit. Cum ai putea să răspunzi la o întrebare care se referă la ceva ce nu există cu adevărat, ceva atât de abstract și dubios? De fapt, ce este un ”eu”? Este un amestec al conștiinței și inconștienței. Este un pronume care se ține de mână cu egoul, dar care nu reprezintă nimic mai mult decât o combinație de două litere în limbajul limbii române. Într-un final, mai există oare ”eu” cu adevărat? Ca rezultat al neidentificării semnificației ”eu”-ului, pentru a-mi realiza autoportretul, o să folosesc conceptul de ”un boț de energie” și anume, un ”boț de energie pozitivă”. Declarându-mă un ”boț de energie pozitivă”, trebuie să menționez că, chiar dacă energia izvorăște de undeva din interior, ea este influențată și de factorii din exterior. După cum e normal să fie, suntem influențați de oamenii din jur și nu doar. Fiind un ”boț de energie pozitivă”, să-zicem, cu forma unei sfere, marginea ideală a sferei poate fi distorsionată de loviturile unei energii negative. Orice s-ar întâmpla, ea se poate regenera prin plimbări, îmbrățișări, muzică sau dans și , desigur, discuții interioare, ah da, și somn! Pentru a menține ”boțul de energie” mereu pozitiv, la fel, este necesară păstrarea legăturii cu natura, care este cea mai importantă sursă a vieții. E bine de menționat că scopul ”boțului” este să emane acea energie pozitivă, să împuște cu raze de căldură și lumină, la fel cum o face soarele. Probabil, nu în zadar prietenii i-au dat numele Sunny. Anume din această cauză ”boțul de energie” este sociabil, iubește să cunoască oamenii și locurile noi, este deschis spre a-și îmbogăți bagajul cultural și emoțional. Nu îi este frică să parcurgă mări și țări, căci energia se poate lua de mână cu vântul, își poate crește aripi și poate semăna fericire sau pagube (în cazul celei negative). Într-un final, nu știu nici ce sunt, nici cum sunt cu adevărat, dar îmi place să cred că sunt un ”boț de energie pozitivă”. *** PS.: Când merge vorba despre un autoportret, fiecare se gândește la trăsături fizice, așa că, a fost mare mirarea multor când au aflat că trebuie să scrie un autoportret în care să nu includă descrieri. Posibil că autoportretul meu a deviat mult de la temă, dar totuși unele concluzii se pot face și din această scriere metaforică. PPS.: În vara anului 2013 am mai realizat un ”autoportret”, doar că pictură. Teo"
3,https://teosunny.wordpress.com/2014/03/16/autoportret/,"Să-ți faci un autoportret, în primă secundă, pare o temă simplă, dar dacă e să privești în profunzime, te îneci într-o mare de caracteristici și neclarități. Punctul de pornire al scrierii unui autoportret este întrebarea ”Cine sunt eu”? Astfel, de la bun început intervine o problemă a cărei soluție e greu de găsit. Cum ai putea să răspunzi la o întrebare care se referă la ceva ce nu există cu adevărat, ceva atât de abstract și dubios? De fapt, ce este un ”eu”? Este un amestec al conștiinței și inconștienței. Este un pronume care se ține de mână cu egoul, dar care nu reprezintă nimic mai mult decât o combinație de două litere în limbajul limbii române. Într-un final, mai există oare ”eu” cu adevărat? Ca rezultat al neidentificării semnificației ”eu”-ului, pentru a-mi realiza autoportretul, o să folosesc conceptul de ”un boț de energie” și anume, un ”boț de energie pozitivă”. Declarându-mă un ”boț de energie pozitivă”, trebuie să menționez că, chiar dacă energia izvorăște de undeva din interior, ea este influențată și de factorii din exterior. După cum e normal să fie, suntem influențați de oamenii din jur și nu doar. Fiind un ”boț de energie pozitivă”, să-zicem, cu forma unei sfere, marginea ideală a sferei poate fi distorsionată de loviturile unei energii negative. Orice s-ar întâmpla, ea se poate regenera prin plimbări, îmbrățișări, muzică sau dans și , desigur, discuții interioare, ah da, și somn! Pentru a menține ”boțul de energie” mereu pozitiv, la fel, este necesară păstrarea legăturii cu natura, care este cea mai importantă sursă a vieții. E bine de menționat că scopul ”boțului” este să emane acea energie pozitivă, să împuște cu raze de căldură și lumină, la fel cum o face soarele. Probabil, nu în zadar prietenii i-au dat numele Sunny. Anume din această cauză ”boțul de energie” este sociabil, iubește să cunoască oamenii și locurile noi, este deschis spre a-și îmbogăți bagajul cultural și emoțional. Nu îi este frică să parcurgă mări și țări, căci energia se poate lua de mână cu vântul, își poate crește aripi și poate semăna fericire sau pagube (în cazul celei negative). Într-un final, nu știu nici ce sunt, nici cum sunt cu adevărat, dar îmi place să cred că sunt un ”boț de energie pozitivă”. *** PS.: Când merge vorba despre un autoportret, fiecare se gândește la trăsături fizice, așa că, a fost mare mirarea multor când au aflat că trebuie să scrie un autoportret în care să nu includă descrieri. Posibil că autoportretul meu a deviat mult de la temă, dar totuși unele concluzii se pot face și din această scriere metaforică. PPS.: În vara anului 2013 am mai realizat un ”autoportret”, doar că pictură. Teo"
3,https://teosunny.wordpress.com/2014/03/26/indiferenta/#more-725,"Indiferența… Ce poate fi mai destructiv și mai josnic decât ea? Nuștiu dacă e mai bine să urăști sau să fii indiferent… George Bernard Shaw spunea: ”Cel mai mare păcat față de oameni, nu este ura..ci indiferența față de ei. Indiferența este esența inumanității.” Probabil că în multe cazuri, nu ura este cea care omoară, ci indiferența… Indiferența o întâlnim pretutindeni: când mergem pe stradă înconjurați de străini, când urcăm în metrou sau chiar când suntem alături de, așa-numiții, ”prieteni”… Niciodată nu este atât de dureros când un străin te tratează nepăsător, ca atunci când asta o face un om pe care-l considerai drag… Cazurile de indiferență sunt diverse. Cu o astfel de situație s-a ciocnit și o rază de lumină, care s-a întâlnit, față în față, cu indiferența pe stradă. Zburdând în văzduhul cald al primăverii, raza de lumină a observat un om care avea nevoie de ajutor. Acesta zăcea de câteva ore în mijlocul străzii. Avea o durere de inimă cumplită, care îi lua și respirația… Nu mai putea să pășească, căci i se paralizase picioarele din cauza durerii, stătea întins pe jos și bolborosea niște cuvinte greu de înțeles… De fapt, cuvintele nu erau atât de greu de înțeles, mai ales atunci când acesta pronunța simplul: ”ajutor”. Zeci, poate chiar sute de oameni au trecut pe lângă el până a-l observa raza de lumină. Aceasta a înțeles, din prima clipă, că omul avea nevoie de un doctor, dar nu putea să il aducă. A crezut că măcar unul din trecători o să se oprească și o să-l ajute, dar… Fiecare persoană ce a trecut pe lângă acel om era atât de încărcată de gânduri, de probleme. Unul se gândea că i-a rămas pisica blocată acasă, altul încerca să prindă metroul sau să ajungă mai repede să-și ia ceva de mâncare, altul se gândea că a avut o zi grea și că viața lui nu mai are rost, căci nu e bun de nimic, dar în acel moment, anume în acel moment trecea indiferent pe lângă un om care avea nevoie de ajutorul său, pe lângă un om care i-ar fi dat sens vieții sale, căci orice faptă bună care o faci îți demonstrează că merită să mai trăiești! Oamenii nu doar treceau grăbiți pe lângă bietul nostru cardiac, ci, aproape că dădeau cu picioarele în el, unii mai făceau și glume, zicându-i: ”Ce, ți-a fost prea bine noaptea asta de te tăvălești acum pe-aici…” Și nimeni, absolut nimeni nu vroia să știe că, de fapt, acest biet om avea nevoie de ajutor. Nepăsarea trecătorilor era prea dură, încât raza de lumină a încercat să-l ajute pe sărman. Brusc, toată strada s-a întunecat și doar acel om, împrăștiat pe jos de durere, a rămas luminat de rază. Toată lumea a început să înjure, să se vaiete, să se plângă pe timpul de afară care s-a schimbat spontan, dar nimeni, absolut nimeni nu a înțeles că ar trebui să se producă o schimbare și în sufletul lor. Ei au ignorat, au trecut cu o privire indiferentă și acel semn, atât de evident, acel strigăt atât de puternic: ”ajutoor”! Suferindul a mai rămas întins pe jos câteva ore. A încercat să se târască, să se anine de picioarele trecătorilor, dar orice efort a fost zadarnic, caci oamenii nu înțeleg duritatea indiferenței, până nu nimeresc într-o situație similară… Într-un final, respirația acelui om s-a stins, la fel cum s-a stins și ultima rază de lumină ce mai exista pe acea stradă… Acum, strada pe care inima unui biet om a încetat să bată din cauza indiferenței, este încă întunecată. Ea își așteaptă salvatorul, îl așteaptă pe acel om care nu o să mai țină cont de mândrie, grabă, treburi, îl așteaptă pe cel care o să rămână OM cu majuscule în orice situație, îl așteaptă pe cel, care o să-i aducă lumina! Istorioara razei de lumină este una dintre miile ce sunt provocate de indiferență, în fiecare zi. Aceasta aduce suferință, durere, haos și, chiar moarte! Este foarte important să nu uităm să fim oameni, să nu uităm că soluția unei vieți mai bune este simplă: ”trebuie să-ți pese”!"
3,https://teosunny.wordpress.com/2014/03/26/indiferenta/,"Indiferența… Ce poate fi mai destructiv și mai josnic decât ea? Nuștiu dacă e mai bine să urăști sau să fii indiferent… George Bernard Shaw spunea: ”Cel mai mare păcat față de oameni, nu este ura..ci indiferența față de ei. Indiferența este esența inumanității.” Probabil că în multe cazuri, nu ura este cea care omoară, ci indiferența… Indiferența o întâlnim pretutindeni: când mergem pe stradă înconjurați de străini, când urcăm în metrou sau chiar când suntem alături de, așa-numiții, ”prieteni”… Niciodată nu este atât de dureros când un străin te tratează nepăsător, ca atunci când asta o face un om pe care-l considerai drag… Cazurile de indiferență sunt diverse. Cu o astfel de situație s-a ciocnit și o rază de lumină, care s-a întâlnit, față în față, cu indiferența pe stradă. Zburdând în văzduhul cald al primăverii, raza de lumină a observat un om care avea nevoie de ajutor. Acesta zăcea de câteva ore în mijlocul străzii. Avea o durere de inimă cumplită, care îi lua și respirația… Nu mai putea să pășească, căci i se paralizase picioarele din cauza durerii, stătea întins pe jos și bolborosea niște cuvinte greu de înțeles… De fapt, cuvintele nu erau atât de greu de înțeles, mai ales atunci când acesta pronunța simplul: ”ajutor”. Zeci, poate chiar sute de oameni au trecut pe lângă el până a-l observa raza de lumină. Aceasta a înțeles, din prima clipă, că omul avea nevoie de un doctor, dar nu putea să il aducă. A crezut că măcar unul din trecători o să se oprească și o să-l ajute, dar… Fiecare persoană ce a trecut pe lângă acel om era atât de încărcată de gânduri, de probleme. Unul se gândea că i-a rămas pisica blocată acasă, altul încerca să prindă metroul sau să ajungă mai repede să-și ia ceva de mâncare, altul se gândea că a avut o zi grea și că viața lui nu mai are rost, căci nu e bun de nimic, dar în acel moment, anume în acel moment trecea indiferent pe lângă un om care avea nevoie de ajutorul său, pe lângă un om care i-ar fi dat sens vieții sale, căci orice faptă bună care o faci îți demonstrează că merită să mai trăiești! Oamenii nu doar treceau grăbiți pe lângă bietul nostru cardiac, ci, aproape că dădeau cu picioarele în el, unii mai făceau și glume, zicându-i: ”Ce, ți-a fost prea bine noaptea asta de te tăvălești acum pe-aici…” Și nimeni, absolut nimeni nu vroia să știe că, de fapt, acest biet om avea nevoie de ajutor. Nepăsarea trecătorilor era prea dură, încât raza de lumină a încercat să-l ajute pe sărman. Brusc, toată strada s-a întunecat și doar acel om, împrăștiat pe jos de durere, a rămas luminat de rază. Toată lumea a început să înjure, să se vaiete, să se plângă pe timpul de afară care s-a schimbat spontan, dar nimeni, absolut nimeni nu a înțeles că ar trebui să se producă o schimbare și în sufletul lor. Ei au ignorat, au trecut cu o privire indiferentă și acel semn, atât de evident, acel strigăt atât de puternic: ”ajutoor”! Suferindul a mai rămas întins pe jos câteva ore. A încercat să se târască, să se anine de picioarele trecătorilor, dar orice efort a fost zadarnic, caci oamenii nu înțeleg duritatea indiferenței, până nu nimeresc într-o situație similară… Într-un final, respirația acelui om s-a stins, la fel cum s-a stins și ultima rază de lumină ce mai exista pe acea stradă… Acum, strada pe care inima unui biet om a încetat să bată din cauza indiferenței, este încă întunecată. Ea își așteaptă salvatorul, îl așteaptă pe acel om care nu o să mai țină cont de mândrie, grabă, treburi, îl așteaptă pe cel care o să rămână OM cu majuscule în orice situație, îl așteaptă pe cel, care o să-i aducă lumina! Istorioara razei de lumină este una dintre miile ce sunt provocate de indiferență, în fiecare zi. Aceasta aduce suferință, durere, haos și, chiar moarte! Este foarte important să nu uităm să fim oameni, să nu uităm că soluția unei vieți mai bune este simplă: ”trebuie să-ți pese”!"
3,https://teosunny.wordpress.com/2014/04/13/increderea/#more-730,"Trăim într-o lume aglomerată, plină de oameni și experiențe. În fiecare zi înmagazinăm o grămadă de informații, emoții, ne facem concluzii și mergem mai departe. Partea rea este că, avem prostul obicei de a reține doar experiențele negative. Mulți dintre oamenii care îi întâlnim ne dezamăgesc… Astfel, ia naștere neîncrederea… Neîncrederea în oameni. Și fiecare din noi consideră că are dreptate, că are un motiv pentru a nu avea încredere. Ne plângem, ne supărăm și spunem că nu mai putem avea încredere în oameni, dar nu facem nimic pentru a schimba situația… Rămânem distanți, nepăsători și din ce în ce mai frustrați, uitând că schimbarea pornește de la noi! Copilăria este perioada în care suntem cei mai sinceri, cei mai adevărați. Atunci nu există motive negative care să ne ”dicteze” comportamentul, dar… Cu trecerea timpului, caracterul nostru are tendința de a se îndrepta spre partea negativă. În calea vieții noastre apar diverși oameni care ne demonstrează că unica persoană de pe pământ în care ar merita să avem încredere suntem noi înșine. Astfel, ajungem să ne izolăm, să ne distanțăm de societate și să privim suspect fiece om cu care ne e dat să contactăm. În astfel de momente este foarte important să ne reântoarcem în copilărie, de fapt, să trezim copilul din noi, să-l luăm de mână și să-l rugăm să ne reamintească cum trebuie să trăim. Dezinvolți, visători, cu speranțe în ziua de mâine, cu încredere în cei din jur, dar fără așteptări față de ei, așa ne-ar zice copilăria să fim. Încrederea este ca o țigară… Ea stă mult timp neatinsă, întreagă… până când vine momentul în care îi dă foc cineva… Odată ce a avut contact cu focul, ea începe să se autodistrugă… Încetul cu încetul ea arde, se face fum și scrum, se face praf… Noi, oamenii, căpătăm sau pierdem încrederea în urma experiențelor pe care le avem cu unul sau altul din mulțimea pe care o întâlnim. La naștere, țigara încrederii este întreagă, dar în viața fiecărui din noi există o brichetă, sau mai multe, care sunt create pentru a ne-o distruge. Din punct de vedere social, dar și moral-spiritual, este foarte important să ne păstrăm încrederea în oameni, căci altfel, tindem să controlăm absolut tot și ne supraîncărcăm viața cu lucruri ce sunt nefolositoare. Spre exemplu, la locul de muncă, noi automat avem încredere în șefii noștri, care spun că o să ne plătească salariul, în colegii noștri care promit că își vor face treaba și de cele mai multe ori, așa și se întâmplă. Dacă nu am avea această încredere, am încerca să facem absolut tot doar cu puterile noastre și, știm foarte bine că nu ne-ar reuși, căci lumea este interconectată, și un om nu poate exista în solitudine. Avea nevoie de oameni, avem nevoie de încredere…Avem nevoie și de legi, care sunt create pentru a întări această încredere în șef sau în colegii de muncă, căci, zicem noi, ei sunt obligați prin lege, printr-un contract ce stă de partea noastră. Întrebarea este: ”Oare nu ne-ar fi mult mai ușor să ne bazăm pe sinceritate și să nu complicăm lucrurile prin contracte?” Cineva ar spune că în prezent, este imposibil altfel, căci oamenii sunt din ce în ce mai „de rahat”, sunt răi și profitori. Acel cineva, ar uita că absolut toți de pe planetă au ceva bun în ei, dar poate că acel ceva este foarte bine ascuns din cauza neîncrederii ce persistă în sufletele noastre. Am întâlnit mulți oameni care spuneau că nu au încredere în nimeni și că niciodată nu vor avea, dar, eu cred că afirmația lor este incompletă, căci încrederea are mai multe aspecte și este imposibil să trăiești cu neîncredere totală. Poate că ei sunt ghidați de emoții și uită să mediteze sau să încerce să înțeleagă ce este, de fapt, încrederea. Concluzia este simplă: nu vă fie frică să aveți încredere!"
3,https://teosunny.wordpress.com/2014/04/13/increderea/,"Trăim într-o lume aglomerată, plină de oameni și experiențe. În fiecare zi înmagazinăm o grămadă de informații, emoții, ne facem concluzii și mergem mai departe. Partea rea este că, avem prostul obicei de a reține doar experiențele negative. Mulți dintre oamenii care îi întâlnim ne dezamăgesc… Astfel, ia naștere neîncrederea… Neîncrederea în oameni. Și fiecare din noi consideră că are dreptate, că are un motiv pentru a nu avea încredere. Ne plângem, ne supărăm și spunem că nu mai putem avea încredere în oameni, dar nu facem nimic pentru a schimba situația… Rămânem distanți, nepăsători și din ce în ce mai frustrați, uitând că schimbarea pornește de la noi! Copilăria este perioada în care suntem cei mai sinceri, cei mai adevărați. Atunci nu există motive negative care să ne ”dicteze” comportamentul, dar… Cu trecerea timpului, caracterul nostru are tendința de a se îndrepta spre partea negativă. În calea vieții noastre apar diverși oameni care ne demonstrează că unica persoană de pe pământ în care ar merita să avem încredere suntem noi înșine. Astfel, ajungem să ne izolăm, să ne distanțăm de societate și să privim suspect fiece om cu care ne e dat să contactăm. În astfel de momente este foarte important să ne reântoarcem în copilărie, de fapt, să trezim copilul din noi, să-l luăm de mână și să-l rugăm să ne reamintească cum trebuie să trăim. Dezinvolți, visători, cu speranțe în ziua de mâine, cu încredere în cei din jur, dar fără așteptări față de ei, așa ne-ar zice copilăria să fim. Încrederea este ca o țigară… Ea stă mult timp neatinsă, întreagă… până când vine momentul în care îi dă foc cineva… Odată ce a avut contact cu focul, ea începe să se autodistrugă… Încetul cu încetul ea arde, se face fum și scrum, se face praf… Noi, oamenii, căpătăm sau pierdem încrederea în urma experiențelor pe care le avem cu unul sau altul din mulțimea pe care o întâlnim. La naștere, țigara încrederii este întreagă, dar în viața fiecărui din noi există o brichetă, sau mai multe, care sunt create pentru a ne-o distruge. Din punct de vedere social, dar și moral-spiritual, este foarte important să ne păstrăm încrederea în oameni, căci altfel, tindem să controlăm absolut tot și ne supraîncărcăm viața cu lucruri ce sunt nefolositoare. Spre exemplu, la locul de muncă, noi automat avem încredere în șefii noștri, care spun că o să ne plătească salariul, în colegii noștri care promit că își vor face treaba și de cele mai multe ori, așa și se întâmplă. Dacă nu am avea această încredere, am încerca să facem absolut tot doar cu puterile noastre și, știm foarte bine că nu ne-ar reuși, căci lumea este interconectată, și un om nu poate exista în solitudine. Avea nevoie de oameni, avem nevoie de încredere…Avem nevoie și de legi, care sunt create pentru a întări această încredere în șef sau în colegii de muncă, căci, zicem noi, ei sunt obligați prin lege, printr-un contract ce stă de partea noastră. Întrebarea este: ”Oare nu ne-ar fi mult mai ușor să ne bazăm pe sinceritate și să nu complicăm lucrurile prin contracte?” Cineva ar spune că în prezent, este imposibil altfel, căci oamenii sunt din ce în ce mai „de rahat”, sunt răi și profitori. Acel cineva, ar uita că absolut toți de pe planetă au ceva bun în ei, dar poate că acel ceva este foarte bine ascuns din cauza neîncrederii ce persistă în sufletele noastre. Am întâlnit mulți oameni care spuneau că nu au încredere în nimeni și că niciodată nu vor avea, dar, eu cred că afirmația lor este incompletă, căci încrederea are mai multe aspecte și este imposibil să trăiești cu neîncredere totală. Poate că ei sunt ghidați de emoții și uită să mediteze sau să încerce să înțeleagă ce este, de fapt, încrederea. Concluzia este simplă: nu vă fie frică să aveți încredere!"
3,https://teosunny.wordpress.com/2014/04/22/cum-sarbatoresc-moldovenii-de-pasti/#more-733,"Cum ”sărbătoresc” moldovenii de Paști SAU Detalii mai puțin plăcute ale vieții. Moldova – țară a minunilor… Și dacă e sărbătoare, e sărbătoare din plin, în fiecare colțișor al țării, doar că… În timp ce unii ciocnesc ouă roșii, alții aruncă cu picioarele și pumnii în soțiile sau copiii săi… În una dintre postările mele precedente am scris despre indiferența socială, iar duminică, chiar în ziua de Paști, m-am întâlnit față în față cu ea și, am înțeles, de ce unii oameni preferă să fie nepăsători față de cineva de pe stradă care cere ajutor… Conform tradiției, Învierea Domnului este sărbătorită în familie. Cineva ciocnește fericit ouă și spune Hristos a Înviat, iar cineva primește plăcere în alt mod… Întorcându-mă de la bunici, din satul Vasilcău, raionul Soroca, undeva la intrarea în raionul Florești, am fost nevoită să frânez brusc… La câțiva metri înainte, văzusem o mașină, iar după… Un bărbat care petrecea din plin, lovind cu pumni și cu picioare o biată femeie ce zăcea neputincioasă la pământ, strigând ”Lasâ-mâ! Ajutor, aaa…” Nu am avut reacție de reporter în acel moment și nu am apucat să filmez sau să fotografiez. Reporterul din mine s-a trezit mai târziu… Am avut reacție de om. Singurul bărbat din mașina noastră a sărit în ajutorul femeii și a încercat să îi despărtă, iar ca rezultat a rămas cu o fractură nazală (simplu vorbind: mult sânge și nas rupt în 2 locuri). Acum știu de ce au trecut mașinile pe alături și nici unul dintre șoferii precedenți nu au riscat să oprească… Uneori, ajutând pe cineva o pățești singur. Dar aici povestea abia începe… După câteva secunde de la incident și de la apariția unui salvator, din mașina parcată la câțiva metri în față, i-au sărit în ajutor agresivului soț, prietenii săi, care, credeți-mă, nu erau atât de puțini după cum aș fi crezut… În acele momente încercam disperată să sun la poliție. Ocupat, ocupat, ocupat… Pi, pi, pi îmi suna în ureche. După vreo două minute de încercări, am reușit. Am explicat panicată unde sunt și care este problema. Domnul de serviciu m-a ascultat calm o minută, după care a râs sarcasmic… M-a lăsat fără cuvinte, nu înțelegeam de ce situația în care un bărbat bate o femeie poate trezi râsul. L-am întrebat nedumerită de ce râde și l-am rugat să trimită pe cineva cât mai rapid în ajutor. Tonul sarcasmic l-a păstrat pe tot parcursul discuției și în loc să-mi răspundă cererii, mi-a zis calm: ”Mai bine, spuneți-mi cum vă numiți?”, ”De unde sunteți?”, ”Unde locuiți?”, ”Ce vârstă aveți?”. Sunt ok cu interogatoriul său, știu că are nevoie de informații, mai ales că sunam de pe telefonul mobil, dar faza tare a fost că, după toate acestea mi-a zis: ”Iar acum, spuneți, care este problema?”. Om drag ce ești, ți-ai trimis urechile la păscut când am expus toate detaliile posibile ale situației? Am început să tremur, ce se întâmpla în fața ochilor mei nu era deloc plăcut… I-am mai explicat odată, iar în timp ce tot vorbeam cu domnul polițist, femeia putea să-și dea sufletul… Din nasul sfărâmat… Detalii despre incident și ce comportament a adoptat poliția, în următoarea postare."
3,https://teosunny.wordpress.com/2014/04/22/cum-sarbatoresc-moldovenii-de-pasti/,"Cum ”sărbătoresc” moldovenii de Paști SAU Detalii mai puțin plăcute ale vieții. Moldova – țară a minunilor… Și dacă e sărbătoare, e sărbătoare din plin, în fiecare colțișor al țării, doar că… În timp ce unii ciocnesc ouă roșii, alții aruncă cu picioarele și pumnii în soțiile sau copiii săi… În una dintre postările mele precedente am scris despre indiferența socială, iar duminică, chiar în ziua de Paști, m-am întâlnit față în față cu ea și, am înțeles, de ce unii oameni preferă să fie nepăsători față de cineva de pe stradă care cere ajutor… Conform tradiției, Învierea Domnului este sărbătorită în familie. Cineva ciocnește fericit ouă și spune Hristos a Înviat, iar cineva primește plăcere în alt mod… Întorcându-mă de la bunici, din satul Vasilcău, raionul Soroca, undeva la intrarea în raionul Florești, am fost nevoită să frânez brusc… La câțiva metri înainte, văzusem o mașină, iar după… Un bărbat care petrecea din plin, lovind cu pumni și cu picioare o biată femeie ce zăcea neputincioasă la pământ, strigând ”Lasâ-mâ! Ajutor, aaa…” Nu am avut reacție de reporter în acel moment și nu am apucat să filmez sau să fotografiez. Reporterul din mine s-a trezit mai târziu… Am avut reacție de om. Singurul bărbat din mașina noastră a sărit în ajutorul femeii și a încercat să îi despărtă, iar ca rezultat a rămas cu o fractură nazală (simplu vorbind: mult sânge și nas rupt în 2 locuri). Acum știu de ce au trecut mașinile pe alături și nici unul dintre șoferii precedenți nu au riscat să oprească… Uneori, ajutând pe cineva o pățești singur. Dar aici povestea abia începe… După câteva secunde de la incident și de la apariția unui salvator, din mașina parcată la câțiva metri în față, i-au sărit în ajutor agresivului soț, prietenii săi, care, credeți-mă, nu erau atât de puțini după cum aș fi crezut… În acele momente încercam disperată să sun la poliție. Ocupat, ocupat, ocupat… Pi, pi, pi îmi suna în ureche. După vreo două minute de încercări, am reușit. Am explicat panicată unde sunt și care este problema. Domnul de serviciu m-a ascultat calm o minută, după care a râs sarcasmic… M-a lăsat fără cuvinte, nu înțelegeam de ce situația în care un bărbat bate o femeie poate trezi râsul. L-am întrebat nedumerită de ce râde și l-am rugat să trimită pe cineva cât mai rapid în ajutor. Tonul sarcasmic l-a păstrat pe tot parcursul discuției și în loc să-mi răspundă cererii, mi-a zis calm: ”Mai bine, spuneți-mi cum vă numiți?”, ”De unde sunteți?”, ”Unde locuiți?”, ”Ce vârstă aveți?”. Sunt ok cu interogatoriul său, știu că are nevoie de informații, mai ales că sunam de pe telefonul mobil, dar faza tare a fost că, după toate acestea mi-a zis: ”Iar acum, spuneți, care este problema?”. Om drag ce ești, ți-ai trimis urechile la păscut când am expus toate detaliile posibile ale situației? Am început să tremur, ce se întâmpla în fața ochilor mei nu era deloc plăcut… I-am mai explicat odată, iar în timp ce tot vorbeam cu domnul polițist, femeia putea să-și dea sufletul… Din nasul sfărâmat… Detalii despre incident și ce comportament a adoptat poliția, în următoarea postare."
3,https://teosunny.wordpress.com/2014/04/25/cum-sarbatoresc-unii-moldoveni-si-actiunile-politiei/#more-745,"La finalul discuției telefonice cu polițistul de serviciu, mi-am dat seama că mașina de patrulare nu va fi trimisă și am încercat să rezolv problema prin cunoscuți. Între timp, a mai apărut o mașină din care au ieșit doi bărbați înalți și zdraveni, ce aveau un fier mare în mână. Aveam impresia că mă aflam undeva la sudul Italiei, în Sicilia. M-am calmat când am aflat că acei bărbați erau niște binevoitori, care, la fel, au telefonat poliția. Între timp am aflat că femeia în cauză avea doi copii și era bătută aproape în fiecare zi, am înțeles că toată lumea îi considera soț și soție, dar după cum s-a confirmat peste două zile, nu erau. După chemare dublă și sunat pe la cunoscuți, într-un final, a apărut și poliția. Aceștia au adoptat o atitudine indiferentă și încercau să ne-o inducă și nouă. Ne tot întrebau de ce ne-am oprit, de ce nu ne-am văzut de drumul nostru? Păi, dacă nici celor care ar trebui să rezolve astfel de probleme nu le pasă, atunci cui? Au încercat să ne ia cu binișorul și să ne trimită acasă. Până la urmă, după ce au primit un apel, de la cineva important (căci așa se rezolvă la noi problemele) au fost nevoiți să noteze datele de contact și să se apuce de treabă. Când au scăpat de toți martorii, reprezentanții poliției au rămas, discutând cu cel ce a declanșat conflictul… iar noi ne-am îndreptat la spital, unde celui cu fracturi nazale i s-a acordat primul ajutor. Acum, poliția se află ”în căutarea” vinovatului, care locuiește în alt raion (astfel problema devinind prea complicată, încât posibil să nu-l găsească ”:D”). Cel mai grav în această situație este că femeia, cum a suferit, așa va suferi mai departe și, dacă inițial aceasta era gata să depună plângere, acum, din frică, va fi în continuare de partea celui agresiv și va suferi încă mulți ani, până într-o zi i se va opri respirația. Aici e vorba de mentalitatea oamenilor și de modul în care lucrează poliția. De fiecare dată când există un astfel de caz, poate și repetat, ei nu se implică, mai ales dacă este vorba de o familie oficială. PS.: Când am fost la poliție pentru a depune mărturie, l-am auzit pe polițistul cui i-a revenit cazul, spunând: ”Păi ce, eu o să umblu să-l caut pe ăla în alt raion? Ce, eu am timp de el?” Cazul este încă deschis, dar se axează doar pe nemulțumirea celui care a suferit leziuni nazale. Bătăușul Femeia Sosirea Poliției Își notează datele”"
3,https://teosunny.wordpress.com/2014/04/25/cum-sarbatoresc-unii-moldoveni-si-actiunile-politiei/,"La finalul discuției telefonice cu polițistul de serviciu, mi-am dat seama că mașina de patrulare nu va fi trimisă și am încercat să rezolv problema prin cunoscuți. Între timp, a mai apărut o mașină din care au ieșit doi bărbați înalți și zdraveni, ce aveau un fier mare în mână. Aveam impresia că mă aflam undeva la sudul Italiei, în Sicilia. M-am calmat când am aflat că acei bărbați erau niște binevoitori, care, la fel, au telefonat poliția. Între timp am aflat că femeia în cauză avea doi copii și era bătută aproape în fiecare zi, am înțeles că toată lumea îi considera soț și soție, dar după cum s-a confirmat peste două zile, nu erau. După chemare dublă și sunat pe la cunoscuți, într-un final, a apărut și poliția. Aceștia au adoptat o atitudine indiferentă și încercau să ne-o inducă și nouă. Ne tot întrebau de ce ne-am oprit, de ce nu ne-am văzut de drumul nostru? Păi, dacă nici celor care ar trebui să rezolve astfel de probleme nu le pasă, atunci cui? Au încercat să ne ia cu binișorul și să ne trimită acasă. Până la urmă, după ce au primit un apel, de la cineva important (căci așa se rezolvă la noi problemele) au fost nevoiți să noteze datele de contact și să se apuce de treabă. Când au scăpat de toți martorii, reprezentanții poliției au rămas, discutând cu cel ce a declanșat conflictul… iar noi ne-am îndreptat la spital, unde celui cu fracturi nazale i s-a acordat primul ajutor. Acum, poliția se află ”în căutarea” vinovatului, care locuiește în alt raion (astfel problema devinind prea complicată, încât posibil să nu-l găsească ”:D”). Cel mai grav în această situație este că femeia, cum a suferit, așa va suferi mai departe și, dacă inițial aceasta era gata să depună plângere, acum, din frică, va fi în continuare de partea celui agresiv și va suferi încă mulți ani, până într-o zi i se va opri respirația. Aici e vorba de mentalitatea oamenilor și de modul în care lucrează poliția. De fiecare dată când există un astfel de caz, poate și repetat, ei nu se implică, mai ales dacă este vorba de o familie oficială. PS.: Când am fost la poliție pentru a depune mărturie, l-am auzit pe polițistul cui i-a revenit cazul, spunând: ”Păi ce, eu o să umblu să-l caut pe ăla în alt raion? Ce, eu am timp de el?” Cazul este încă deschis, dar se axează doar pe nemulțumirea celui care a suferit leziuni nazale. Bătăușul Femeia Sosirea Poliției Își notează datele”"
3,https://teosunny.wordpress.com/2014/05/05/spre-cluj-napoca/#more-757,"Un mic rucsac în spate, care dorește să vadă lumea, bilete tur-retur, dar încă nu vă spun unde, pașaport, bani și mult entuziasm. Anume așa a început călătoria mea.)) Primul transport a fost un maxi-taxi, cu ruta Târgoviște-București. Ajunsă la destinație și, anume la Gara de Nord, am cerut un bilet spre Cluj. Mare mi-a fost șocul când caserița mi-a spus: Nu mai avem tren spre Cluj, este schimbat orarul… acesta a fost la ora 18. Iar ceasul meu arăta ora 20:25 și nu mai eram sigură că aveam posibilitate de a mă întoarce acasă.Am început să-i explic că orarul afișat pe internet arăta contrariul și că ar trebui să existe un tren care duce spre Cluj-Napoca, la ora 21:10. Atunci a venit și soluția, adică biletul. Situația era simplă, trenul nu era direct. Avea o oprire în Dej… Dej – hm, ce bine ar fi fost dacă aș mai fi auzit așa denumire de localitate.)) Am așteptat pe peron, am verificat de zece ori dacă am urcat în trenul potrivit, dar nu dacă și în vagonul potrivit. Umblând dintr-o parte în alta, într-un final, în loc de vagonul șapte, am aterizat în vagonul șase. Dar ăsta mi-a fost un mare noroc. Astfel, m-am bucurat de prezența unui pasager foarte drăguț și binevoitor, păcat că acesta se îndrepta spre Ploiești și am mers în compania lui doar 45 de minute din cele aproximativ 11 ore de drum. Pentru că aș fi ajuns nu știu în ce capăt al României dacă aș fi rămas în vagonul șase, la oprirea din Ploiești, m-am mutat în vagonul potrivit. Aici, după zece minute, am avut impresia că a trecut o veșnicie… M-aș fi cățărat pe pereți de plictiseală, dacă ar fi fost posibil. După câteva stații, am avut o surpriză, nu prea plăcută la prima vedere. Să-mi țină companie s-a găsit un domn de la care mirosea oribil. Aș fi vrut să scap de el cât de repede posibil, dar, ce ghinion, se îndrepta spre Cluj… Era cam rătăcit și bulversat și nu înțelegea când și cum ar trebui să schimbe trenul, așa că a rămas alături de mine, având promisiunea că îl voi ajuta. Omul era din Oradea și avea accent la vorbire, zicea: ce zâci, când ajiunji, undi, di și? În fine, era puțin moldovenesc accentul său, păcat că era cam fâlfâit și nu înțelegeam practic nimic din ce vorbea. Până dimineața ne-am împrietenit. A avut grijă când am dormit, a încercat să-mi facă rost de apă când îmi era sete, l-am ajutat la rândul meu cu telefonul și cu schimbul trenului. Am fost receptivi și drăguți. La final, chiar m-a invitat să vizitez Oradea, nu știu, poate odată, o să ajung și acolo. Uitat pe geam, dormit pe patru scaune, mâncat, râs, plictiseală, oameni drăguți sau mai puțin drăguți, o noapte în tren e ca o mini-viață și aici, ai multe de învățat. Într-o călătorie nu sunt atât de importante locurile pe care le vizitezi, ci oamenii pe care îi ai alături și receptivitatea acestora. Eu am avut o noapte perfectă în tren! Dar voi, tot în paturile moi și călduroase stați, și așteptați ca visele să vi se îndeplinească singure? Urmați-vă visul. Cu călduroase îmbrățișări, aceeați Teo Sunny. :* Din tren"
3,https://teosunny.wordpress.com/2014/05/05/spre-cluj-napoca/,"Un mic rucsac în spate, care dorește să vadă lumea, bilete tur-retur, dar încă nu vă spun unde, pașaport, bani și mult entuziasm. Anume așa a început călătoria mea.)) Primul transport a fost un maxi-taxi, cu ruta Târgoviște-București. Ajunsă la destinație și, anume la Gara de Nord, am cerut un bilet spre Cluj. Mare mi-a fost șocul când caserița mi-a spus: Nu mai avem tren spre Cluj, este schimbat orarul… acesta a fost la ora 18. Iar ceasul meu arăta ora 20:25 și nu mai eram sigură că aveam posibilitate de a mă întoarce acasă.Am început să-i explic că orarul afișat pe internet arăta contrariul și că ar trebui să existe un tren care duce spre Cluj-Napoca, la ora 21:10. Atunci a venit și soluția, adică biletul. Situația era simplă, trenul nu era direct. Avea o oprire în Dej… Dej – hm, ce bine ar fi fost dacă aș mai fi auzit așa denumire de localitate.)) Am așteptat pe peron, am verificat de zece ori dacă am urcat în trenul potrivit, dar nu dacă și în vagonul potrivit. Umblând dintr-o parte în alta, într-un final, în loc de vagonul șapte, am aterizat în vagonul șase. Dar ăsta mi-a fost un mare noroc. Astfel, m-am bucurat de prezența unui pasager foarte drăguț și binevoitor, păcat că acesta se îndrepta spre Ploiești și am mers în compania lui doar 45 de minute din cele aproximativ 11 ore de drum. Pentru că aș fi ajuns nu știu în ce capăt al României dacă aș fi rămas în vagonul șase, la oprirea din Ploiești, m-am mutat în vagonul potrivit. Aici, după zece minute, am avut impresia că a trecut o veșnicie… M-aș fi cățărat pe pereți de plictiseală, dacă ar fi fost posibil. După câteva stații, am avut o surpriză, nu prea plăcută la prima vedere. Să-mi țină companie s-a găsit un domn de la care mirosea oribil. Aș fi vrut să scap de el cât de repede posibil, dar, ce ghinion, se îndrepta spre Cluj… Era cam rătăcit și bulversat și nu înțelegea când și cum ar trebui să schimbe trenul, așa că a rămas alături de mine, având promisiunea că îl voi ajuta. Omul era din Oradea și avea accent la vorbire, zicea: ce zâci, când ajiunji, undi, di și? În fine, era puțin moldovenesc accentul său, păcat că era cam fâlfâit și nu înțelegeam practic nimic din ce vorbea. Până dimineața ne-am împrietenit. A avut grijă când am dormit, a încercat să-mi facă rost de apă când îmi era sete, l-am ajutat la rândul meu cu telefonul și cu schimbul trenului. Am fost receptivi și drăguți. La final, chiar m-a invitat să vizitez Oradea, nu știu, poate odată, o să ajung și acolo. Uitat pe geam, dormit pe patru scaune, mâncat, râs, plictiseală, oameni drăguți sau mai puțin drăguți, o noapte în tren e ca o mini-viață și aici, ai multe de învățat. Într-o călătorie nu sunt atât de importante locurile pe care le vizitezi, ci oamenii pe care îi ai alături și receptivitatea acestora. Eu am avut o noapte perfectă în tren! Dar voi, tot în paturile moi și călduroase stați, și așteptați ca visele să vi se îndeplinească singure? Urmați-vă visul. Cu călduroase îmbrățișări, aceeați Teo Sunny. :* Din tren"
3,https://teosunny.wordpress.com/2014/05/05/prima-zi-in-cluj-napoca/#more-764,"După o noapte de nesomn, nu am avut nevoie de odihnă și am plecat să explorez Clujul. Am încercat să fac o mică listă pe care să o parcurg, dar aceasta nu prea și-a avut rostul, căci majoritatea muzeelor erau închise sâmbăta. Oricum, picioarele m-au purtat mult prin diferite colțuri ale orașului. Ziua s-a declarat a fi cu soare. Chiar dacă îmi părea că astrul ceresc doar ne mângâia dulce cu razele sale calde, seara am descoperit că aveam nasul și obrajii roșii de la bronz. A fost prima seară din viața mea când am adormit instantaneu, chiar dacă era abia ora 21.))) Aceste oglinzi plasate pe străduțele înguste ale orașului, pentru a mări vizibilitatea mașinilor din stradă, m-au impresionat foarte mult. Ele nu doar le servesc șoferilor, dar și conferă o imagine deosebită. Casele de aici au forme foarte deosebite. Există multe clădiri vechi care te fac să-ți regăsești liniștea și pacea. Chiar dacă orașul este destul de populat și traficul este intens, anume arhitectura de jur-împrejur este cea care ne salvează de haos și conferă o valoare majoră Clujului. Există chiar o străduță pe are casele se văd ca în oglindă, ceea ce le diferențiază este doar culoarea. Am observat că aici se găsesc mult mai multe biserici catolice, decât creștin-ordodoxe. De o deosebită frumusețe este Catedrala Catolică, plasată în centrul orașului. Chiar dacă majoritatea muzeelor erau închise, am avut noroc, totuși să prind și unul deschis și, anume Muzeul de Istorie. Sigur că nu am putut rata Parcul Central din Cluj, unde, pentru prima dată, am pedalat o lebădă pe lac. 😀 Între timp, am probat papuci imenși și am ”jucat fotbal” lângă un imens fotbalist din fața stadionului din categoria UEFA Elite, Cluj Arena. Ultima destinație a zilei a fost Grădina Botanică. Aici am avut ocazia să inspir din plin natura și să mă simt ca într-o junglă, să văd lalele care zici că-s bujori, nuferi, bananieri, avocado și altele, precum și să admir natura și o mică parte a orașului, de sus."
3,https://teosunny.wordpress.com/2014/05/05/prima-zi-in-cluj-napoca/,"După o noapte de nesomn, nu am avut nevoie de odihnă și am plecat să explorez Clujul. Am încercat să fac o mică listă pe care să o parcurg, dar aceasta nu prea și-a avut rostul, căci majoritatea muzeelor erau închise sâmbăta. Oricum, picioarele m-au purtat mult prin diferite colțuri ale orașului. Ziua s-a declarat a fi cu soare. Chiar dacă îmi părea că astrul ceresc doar ne mângâia dulce cu razele sale calde, seara am descoperit că aveam nasul și obrajii roșii de la bronz. A fost prima seară din viața mea când am adormit instantaneu, chiar dacă era abia ora 21.))) Aceste oglinzi plasate pe străduțele înguste ale orașului, pentru a mări vizibilitatea mașinilor din stradă, m-au impresionat foarte mult. Ele nu doar le servesc șoferilor, dar și conferă o imagine deosebită. Casele de aici au forme foarte deosebite. Există multe clădiri vechi care te fac să-ți regăsești liniștea și pacea. Chiar dacă orașul este destul de populat și traficul este intens, anume arhitectura de jur-împrejur este cea care ne salvează de haos și conferă o valoare majoră Clujului. Există chiar o străduță pe are casele se văd ca în oglindă, ceea ce le diferențiază este doar culoarea. Am observat că aici se găsesc mult mai multe biserici catolice, decât creștin-ordodoxe. De o deosebită frumusețe este Catedrala Catolică, plasată în centrul orașului. Chiar dacă majoritatea muzeelor erau închise, am avut noroc, totuși să prind și unul deschis și, anume Muzeul de Istorie. Sigur că nu am putut rata Parcul Central din Cluj, unde, pentru prima dată, am pedalat o lebădă pe lac. 😀 Între timp, am probat papuci imenși și am ”jucat fotbal” lângă un imens fotbalist din fața stadionului din categoria UEFA Elite, Cluj Arena. Ultima destinație a zilei a fost Grădina Botanică. Aici am avut ocazia să inspir din plin natura și să mă simt ca într-o junglă, să văd lalele care zici că-s bujori, nuferi, bananieri, avocado și altele, precum și să admir natura și o mică parte a orașului, de sus."
3,https://teosunny.wordpress.com/2014/05/07/salina-turda-un-loc-de-exceptie/#more-780,"În Cluj-Napoca am avut parte nu doar de zile bune, ci și de ploi. Din fericire, nu există nimic ce ne poate opri, așa că, chiar și ploioasa zi s-a dovedit a fi excepțională. Picioarele au decis să evadeze din oraș și ne-au dus la stație, unde am prins un maxi-taxi ce se îndrepta spre Turda. La sosire, cu umbreluța de mână, am pășit prin acea mică localitate în căutarea Salinei. Ajunși la locul destinației, am început să explorăm. Nu știam ce ne așteaptă. La prima vedere, întunecoasele săli dintr-o peșteră standard păreau puțin plictisitoare, până în momentul în care am exclamat: Wow! Nu eram pregătiți să vedem atâtea lumini, oameni care roiau și se minunau, și ei de ceea ce vedeau. Nu în zadar această locație este plasată pe locul 22 în topul celor mai spectaculoase destinații turistice din lume. Acolo, jos, căci pentru a vedea minunățiile locației trebuie să cobori 13 etaje sub pământ, este o altă lume decât cea de afară. Te poți bucura de un mini fotbal, golf sau multe alte chestii alături de prieteni, te poți plimba cu bărcuța sau sta de vorbă pe o bancă. Dacă afară nu mai ai loc de plimbare, fă-o la Salina Turda. Merită să o vizitați și voi. =)))"
3,https://teosunny.wordpress.com/2014/05/07/salina-turda-un-loc-de-exceptie/,"În Cluj-Napoca am avut parte nu doar de zile bune, ci și de ploi. Din fericire, nu există nimic ce ne poate opri, așa că, chiar și ploioasa zi s-a dovedit a fi excepțională. Picioarele au decis să evadeze din oraș și ne-au dus la stație, unde am prins un maxi-taxi ce se îndrepta spre Turda. La sosire, cu umbreluța de mână, am pășit prin acea mică localitate în căutarea Salinei. Ajunși la locul destinației, am început să explorăm. Nu știam ce ne așteaptă. La prima vedere, întunecoasele săli dintr-o peșteră standard păreau puțin plictisitoare, până în momentul în care am exclamat: Wow! Nu eram pregătiți să vedem atâtea lumini, oameni care roiau și se minunau, și ei de ceea ce vedeau. Nu în zadar această locație este plasată pe locul 22 în topul celor mai spectaculoase destinații turistice din lume. Acolo, jos, căci pentru a vedea minunățiile locației trebuie să cobori 13 etaje sub pământ, este o altă lume decât cea de afară. Te poți bucura de un mini fotbal, golf sau multe alte chestii alături de prieteni, te poți plimba cu bărcuța sau sta de vorbă pe o bancă. Dacă afară nu mai ai loc de plimbare, fă-o la Salina Turda. Merită să o vizitați și voi. =)))"
3,https://teosunny.wordpress.com/2014/05/18/as-lua-soarele-si-m-as-muta-in-rotterdam/#more-797,"Bătăi de inimă din abundență, emoții, nerăbdare, prima călătorie printre nori. Ah, a fost de neuitat! Acum câteva zile am revenit dintr-o mică vacanță improvizată, petrecută în – Olanda. A fost pentru prima dată când am plecat undeva mai departe, mai peste mări și țări. A fost pentru prima oară când am zburat cu avionul și a fost super tare! Destinația mea a fost Rotterdamul, al doilea oraș după mărime din Olanda, precedat de Amsterdam. Acolo mi-am petrecut șapte zile minunate de mai. Acolo, m-am îndrăgostit de liniștea și indulgența olandejilor. *** La sosirea mea în Eidhoven – orașul cu aeroport din apropierea Rotterdamului, vremea era ploioasă, ceva normal pentru ei, dar totul s-a schimbat brusc când am ajuns la destinația finală și am ieșit la plimbare pe bicicletă, după cum e primit în Olanda. Atunci am văzut Rotterdamul scăldat de soare și… m-am îndrăgostit de el! Următoarele zile în acest oraș au fost cam ploiase, dar memoria unei localități liniștite, dar tot odată plină de forfota rutinei contemporane, în combinație cu lumina soarelui mi-a rămas în minte și a dat naștere frazie: Aș lua soarele și m-aș muta în Rotterdam. În general, localitățile Olandei sunt foarte frumoase și bine aranjate, așa că Rotterdamul nu e singura alegere posibilă, iar diferență între sat și oraș, practic nu există. Totul e bine pus la punct, iar casele lor, aparent micuțe, dar care, de fapt, au câte cinci etaje sunt o minune adevărată! Vă îndemn și pe voi să cunoașteți acest minunat oraș, Rotterdam!"
3,https://teosunny.wordpress.com/2014/05/18/as-lua-soarele-si-m-as-muta-in-rotterdam/,"Bătăi de inimă din abundență, emoții, nerăbdare, prima călătorie printre nori. Ah, a fost de neuitat! Acum câteva zile am revenit dintr-o mică vacanță improvizată, petrecută în – Olanda. A fost pentru prima dată când am plecat undeva mai departe, mai peste mări și țări. A fost pentru prima oară când am zburat cu avionul și a fost super tare! Destinația mea a fost Rotterdamul, al doilea oraș după mărime din Olanda, precedat de Amsterdam. Acolo mi-am petrecut șapte zile minunate de mai. Acolo, m-am îndrăgostit de liniștea și indulgența olandejilor. *** La sosirea mea în Eidhoven – orașul cu aeroport din apropierea Rotterdamului, vremea era ploioasă, ceva normal pentru ei, dar totul s-a schimbat brusc când am ajuns la destinația finală și am ieșit la plimbare pe bicicletă, după cum e primit în Olanda. Atunci am văzut Rotterdamul scăldat de soare și… m-am îndrăgostit de el! Următoarele zile în acest oraș au fost cam ploiase, dar memoria unei localități liniștite, dar tot odată plină de forfota rutinei contemporane, în combinație cu lumina soarelui mi-a rămas în minte și a dat naștere frazie: Aș lua soarele și m-aș muta în Rotterdam. În general, localitățile Olandei sunt foarte frumoase și bine aranjate, așa că Rotterdamul nu e singura alegere posibilă, iar diferență între sat și oraș, practic nu există. Totul e bine pus la punct, iar casele lor, aparent micuțe, dar care, de fapt, au câte cinci etaje sunt o minune adevărată! Vă îndemn și pe voi să cunoașteți acest minunat oraș, Rotterdam!"
3,https://teosunny.wordpress.com/2014/05/21/olanda-nu-este-olanda/#more-807,"Mica vacanță în Olanda, m-a făcut să constat mai multe lucruri despre aceasta. În primul rând, Olanda NU este Olanda, ci… (aflați la sfârșitul articolului). Olanda este țara lalelelor și, în general, a florilor. Aici am văzut flori nu doar în parcul Keukenhof, care este cea mai mare grădină din lume și are lanuri întregi de lalele, precum și peste 7 milioane de plante înflorite, ci am putut urmări hectare întregi cu flori chiar prin geamul trenului. Este țara bicicletelor. Cred că aici sunt mai multe biciclete decât mașini. Oameni îmbracați în treninguri, precum și la costum, businessmani și oameni simpli, toți grăbiți, toți pe biciclete. După cum e și normal, aici cea mai întâlnită infracțiune este furtul bicicletelor. Un adevărat rai al vehiculelor pe două roți! Este țara ploilor lungi și dese. Cred că am fost o norocoasă și am prins și ore fără ploie. Pentru olandeji nu mai e o surpriză dacă acu cinci minute ploua și tot acum a ieșit și soarele. Este țara cu case puțin înclinate. Dacă privești atent casele lor, ai impresia că în curând o să se prăbușească, dar… Există mai multe legende în aceasta privință. Una dintre ele, care abordează problema din punct de vedere arhitectural, ne spune că aceștia își costruiau casele puțin înclinate în partea de sus pentru a putea introduce mai ușor mobila în casă. Ușile sunt foarte mici, precum și scările, astfel, fiind imposibilă urcarea mobilierului, iar apropierea geamurilor datorită arhitecturii sucite, era o soluție foarte bună. Iar Rotterdamul este orașul cu renumitele case cubice. Este țara turiștilor (care vin să fumeze ceva). Cei care se deosebesc maxim din toată gloata de turiști, sunt rușii, care au un mod de a se comporta, mai ales dacă mai și consumă ceva care le încețoșează creerul, încât sunt imposibil de nerecunoscut. Am avut posibilitatea de a întâlni destul de mulți ruși în Olanda și pe absolut toți i-am ghicit dintr-o singură privire, confirmarea venind după ce îi auzeam vorbind. Este țara libertății și acceptării. Se spune că democrația unei țări este evaluată în funcție de gradul de acceptare al societății a homosexualilor. Olanda este o țară democrată, fără dubii. *** Este țara fără tradiții culinare, exceptând cașcavalul. Aici vă puteți răsfăța cu mâncare italiană, asiatică, franceză, numai nu olandeză, cât de mult nu ați căuta un restaurant specific olandez probabilitatea de a-l găsi este, practic, nulă. Este țara morilor de vânt. Pentru olandeji morile de vânt nu reprezintă o sursă de energie, după cum e primit în întreaga lume, ci o tradiție ce vine din moși strămoși. Este țara… De aici în colo, vă las să descoperiți și voi lucruri interesante despre această țară minunată. Iar pentru a înțelege mai bine de ce Olanda nu este Olanda, vă propun să urmăriți următorul video:"
3,https://teosunny.wordpress.com/2014/05/21/olanda-nu-este-olanda/,"Mica vacanță în Olanda, m-a făcut să constat mai multe lucruri despre aceasta. În primul rând, Olanda NU este Olanda, ci… (aflați la sfârșitul articolului). Olanda este țara lalelelor și, în general, a florilor. Aici am văzut flori nu doar în parcul Keukenhof, care este cea mai mare grădină din lume și are lanuri întregi de lalele, precum și peste 7 milioane de plante înflorite, ci am putut urmări hectare întregi cu flori chiar prin geamul trenului. Este țara bicicletelor. Cred că aici sunt mai multe biciclete decât mașini. Oameni îmbracați în treninguri, precum și la costum, businessmani și oameni simpli, toți grăbiți, toți pe biciclete. După cum e și normal, aici cea mai întâlnită infracțiune este furtul bicicletelor. Un adevărat rai al vehiculelor pe două roți! Este țara ploilor lungi și dese. Cred că am fost o norocoasă și am prins și ore fără ploie. Pentru olandeji nu mai e o surpriză dacă acu cinci minute ploua și tot acum a ieșit și soarele. Este țara cu case puțin înclinate. Dacă privești atent casele lor, ai impresia că în curând o să se prăbușească, dar… Există mai multe legende în aceasta privință. Una dintre ele, care abordează problema din punct de vedere arhitectural, ne spune că aceștia își costruiau casele puțin înclinate în partea de sus pentru a putea introduce mai ușor mobila în casă. Ușile sunt foarte mici, precum și scările, astfel, fiind imposibilă urcarea mobilierului, iar apropierea geamurilor datorită arhitecturii sucite, era o soluție foarte bună. Iar Rotterdamul este orașul cu renumitele case cubice. Este țara turiștilor (care vin să fumeze ceva). Cei care se deosebesc maxim din toată gloata de turiști, sunt rușii, care au un mod de a se comporta, mai ales dacă mai și consumă ceva care le încețoșează creerul, încât sunt imposibil de nerecunoscut. Am avut posibilitatea de a întâlni destul de mulți ruși în Olanda și pe absolut toți i-am ghicit dintr-o singură privire, confirmarea venind după ce îi auzeam vorbind. Este țara libertății și acceptării. Se spune că democrația unei țări este evaluată în funcție de gradul de acceptare al societății a homosexualilor. Olanda este o țară democrată, fără dubii. *** Este țara fără tradiții culinare, exceptând cașcavalul. Aici vă puteți răsfăța cu mâncare italiană, asiatică, franceză, numai nu olandeză, cât de mult nu ați căuta un restaurant specific olandez probabilitatea de a-l găsi este, practic, nulă. Este țara morilor de vânt. Pentru olandeji morile de vânt nu reprezintă o sursă de energie, după cum e primit în întreaga lume, ci o tradiție ce vine din moși strămoși. Este țara… De aici în colo, vă las să descoperiți și voi lucruri interesante despre această țară minunată. Iar pentru a înțelege mai bine de ce Olanda nu este Olanda, vă propun să urmăriți următorul video:"
3,https://teosunny.wordpress.com/2014/09/26/birthday-feeling-fall/#more-884,"Vara și-a luat rămas bun de la noi și cu pași grăbiți toamna a pășit pe meleagurile natale. Iar când toamna e mai frumoasă și e încă cald, dar totuși puțin friguț, și poți rătăci continuu în foșnetul frunzelor căzute se apropie acea stranie perioadă din an, stranie emoțional, pentru mine. La fel cum afară e și cald, și frig, în suflet e și bucurie, și tristețe, iar zâmbetul vine însoțit de umezeala ochilor înlăcrimați. Poate e din cauza unei legături prea strânse cu natura? Poate ea e de vină, ea e cea care ne molipsește, ne virusează de melancolie? *** Și iar e sfîârșit de septembrie, și iar cu pași rapizi se apropie ziua în care am văzut prima dată lumina de pe planeta Pământ. Și, ca în fiece an, din nou starea de melancolie nostalgico-depresivă mă copleșește. Și s-ar părea că nu am de ce să fiu tristă, tinerețea și energia curge prin venele mele, totul e bine și frumos, nu împlinesc 80 de ani și nu am de ce să-mi număr ”ridurile” de pe față, dar, totuși… Ați observat vreodată să vă podidească plânsul de ziua voastră de naștere sau în ajunul acesteia? Mie da și mai cunosc astfel de persoane, care o fac anual. Mă-ntreb, care este cauza acestui fenomen? Poate de fiecare dată noi, parcă renaștem, ne întoarcem în timp și ne transformăm iar în bebelușii care sunt pe cale de a-și rupe glandele țipând undeva într-un colț al maternității sau undeva în ascensor, avion, tren (”pe care și cum l-o prins vremea :D”) ? *** Există cel puțin două tipuri de oameni: cei care își așteaptă cu nerăbdare ziua de naștere și își planifică sărbătoarea cu mult timp înainte; cei care sunt absolut confuzi și se lasă duși de valul întâmplărilor. Eu, clar, fac parte din categoria a doua și chiar dacă înainte de asta, emoțional vorbind, nu mi-e prea bine, după ce această zi apune și rămâne istorie, înțeleg că fac parte din categoria potrivită și că persoanele care vor cu adevărat să fie alături de tine, o vor face și îți vor dărui cea mai tare zi din viața ta în fiecare an! Iar tu, din ce categorie de oameni faci parte? 😀"
3,https://teosunny.wordpress.com/2014/09/26/birthday-feeling-fall/,"Vara și-a luat rămas bun de la noi și cu pași grăbiți toamna a pășit pe meleagurile natale. Iar când toamna e mai frumoasă și e încă cald, dar totuși puțin friguț, și poți rătăci continuu în foșnetul frunzelor căzute se apropie acea stranie perioadă din an, stranie emoțional, pentru mine. La fel cum afară e și cald, și frig, în suflet e și bucurie, și tristețe, iar zâmbetul vine însoțit de umezeala ochilor înlăcrimați. Poate e din cauza unei legături prea strânse cu natura? Poate ea e de vină, ea e cea care ne molipsește, ne virusează de melancolie? *** Și iar e sfîârșit de septembrie, și iar cu pași rapizi se apropie ziua în care am văzut prima dată lumina de pe planeta Pământ. Și, ca în fiece an, din nou starea de melancolie nostalgico-depresivă mă copleșește. Și s-ar părea că nu am de ce să fiu tristă, tinerețea și energia curge prin venele mele, totul e bine și frumos, nu împlinesc 80 de ani și nu am de ce să-mi număr ”ridurile” de pe față, dar, totuși… Ați observat vreodată să vă podidească plânsul de ziua voastră de naștere sau în ajunul acesteia? Mie da și mai cunosc astfel de persoane, care o fac anual. Mă-ntreb, care este cauza acestui fenomen? Poate de fiecare dată noi, parcă renaștem, ne întoarcem în timp și ne transformăm iar în bebelușii care sunt pe cale de a-și rupe glandele țipând undeva într-un colț al maternității sau undeva în ascensor, avion, tren (”pe care și cum l-o prins vremea :D”) ? *** Există cel puțin două tipuri de oameni: cei care își așteaptă cu nerăbdare ziua de naștere și își planifică sărbătoarea cu mult timp înainte; cei care sunt absolut confuzi și se lasă duși de valul întâmplărilor. Eu, clar, fac parte din categoria a doua și chiar dacă înainte de asta, emoțional vorbind, nu mi-e prea bine, după ce această zi apune și rămâne istorie, înțeleg că fac parte din categoria potrivită și că persoanele care vor cu adevărat să fie alături de tine, o vor face și îți vor dărui cea mai tare zi din viața ta în fiecare an! Iar tu, din ce categorie de oameni faci parte? 😀"
3,https://teosunny.wordpress.com/2014/10/18/moldova/#more-887,"Plai natal – gură de rai. Moldovă… cu dealuri și câmpii, cu oameni binevoitori, dar din ce în ce mai puțini… Un cer senin, un soare mândru, o adiere dulce, un pământ ce îți poate lecui orice boală, atât trupească cât și sufletească. Omului îi este specific să facă rădăcini, precum unui copac sau să prindă aripi, asemeni unei păsări. La prima vedere am zice că noi, moldovenii ne-am transformat în păsări și am prins aripi, și lung ne-a fost zborul până în țările calde. La sute și mii de kilometri, peste mări și oceane, peste dealuri și văi ne-am făcut cuibușorul, dar am uitat să ne întoarcem și-acasă. Amintiți-vă de rândunele – ele pleacă, dar în fiece primăvară se întorc în cuibușorul Moldovei, unde dau viață viitorului – puișorilor săi. *** Haide-ți să ne-ntoarcem acasă, să creăm o țară prosperă, o țară cu un viitor luminos. Haide-ți să schimbăm statisticile, atât oficiale, cât și neoficiale, care ne spun că rămânem fără oameni, care încearcă să ne sperie cu dispariția Moldovei ca țară. Haide-ți să nu mai fim ”țigani” arunca-ți prin lume, căci avem o țară, un pămân independent! Haide-ți să arătăm că suntem puternici, că putem reuși, că avem curaj să riscăm și să ne scoatem țara din mocirlă! Veniți copii, veniți acasă, în cuibul părintesc! Cei de-acasă, cei puțini rămași în țară, hai să ne strângem neamul mare din toată lumea. Hai să-i momim cu mirosul dragostei, a pâinii calde de cuptor, cu serile frumoase în mijlocul familiei, hai să-i aducem în locul natal! *** Pe dealuri pustii, roditoare, un curcubeu își revarsă culoarea și-un singur om rămas în mijloc strigă la cer: ”Moldovă, tu meriți să fii fericită! Moldovă! Moldovă! Moldovă!!!”"
4,http://www.vitalie-vovc.com/top,"Top articles 27 février 2024 ( #, # ) Pe 23 ianuarie au fost anunțate cele 10 filme din care se va alege marele câștigător al anului 2023. Toate celelalte premii au fost deja decernate. A rămas doar el: cel mai, cel mai… Cel mai râvnit. Consacrarea supremă a breslei! Și anul 2023 a fost unul... 05 février 2023 ( # ) Pe 12 martie vom afla care film a luat Oscarul anul acesta. Orice nu am crede, oricât de mult nu am critica selecțiile și filmele premiate, Oscar ramâne în continuare cel mai important premiu cinematografic. Precum este Premiul Nobel în literatură. De... 06 octobre 2021 ( # ) Lista completă a trofeelor care au fost decernate la gala Oscar 2021. Cel mai bun film: ""Nomadland"" Cel mai bun regizor: Chloe Zhao (""Nomadland"") Cel mai bun actor în rol principal: Anthony Hopkins (""The Father"") Cea mai bună actriţă în rol principal:... 07 février 2020 ( # ) După acest week-end vom cunoaște care film, care realizatori și actori vor fi recompensați cu una din cele mai importante distincții cinematografice mondiale, Oscar. Că ne place, ori nu, nu mai contează. E la fel ca și cu premiul Nobel în literatură.... 29 août 2016 ( # ) Dar, de fapt, la ce v-ați așteptat ? No, pe bune, ați dorit cumva o sărbătoare pașnică, civilizată, în care polițiștii ar fi fost îmbrăcați în uniforme festive, în care mahării zilelor de azi să se contopească cu nărodul? Aș… Fiți serioși... Mă simt obligat,... 15 septembre 2016 ( # ) Cei mai mulţi nesimţiţi ştiu că nu au voie să facă anumite lucruri. Dar le fac doar pentru violentarea asistenţei, pentru oripilarea ei amuzată. Nesimţitul se hrăneşte din stinghereala celorlalţi şi găseşte în ea îndemnul de a fi nesimţit şi cu alte prilejuri.... 18 octobre 2017 ( # ) Pe la sfârşitul anilor 70 ai secolului trecut, Andropov (devenit la moartea lui Brejnev şi Prim-Secretar al PCUS) a încercat marea cu degetul cerând KGB-ului să facă o evaluare a economiei sovietice conform metodologiei occidentale şi mai nu s-a-necat... 09 janvier 2019 ( # ) Nu cred că sunt singurul care să fi nimerit în asemenea încurcătură: atunci când trebuie să explici unui străin anumite tradiții, legende sau chiar și unele realități de pe la noi (uneori, pentru a explica ceva ești nevoit să faci un curs intensiv de... 12 janvier 2019 ( # ) Victoria Stefaniuc Je ne pense pas être le seul qui ait jamais été dans cet embarras : expliquer à un étranger certaines traditions, légendes, voire même des faits réels de chez nous, La Moldavie ou la Roumanie (parfois, pour expliquer quelque chose on... 27 mai 2019 ( # ) De la o vreme, și asta indiferent de țara în care se desfășoară, scrutinele înregistrează scoruri din ce în ce mai joase de participare... Pe 26 mai au avut loc alegeri. Au fost aleși deputații în Parlamentul European. Scrutin care mie unuia îmi pare... 15 janvier 2018 ( # ) Unul din filmele cu cele mai multe niminalizări (7!) la recentul Golden Globe a fost The Shape of Water de Guillermo del Toro. Filmul a luat până la urmă doar premiul pentru cel mai bun realizator și pentru cea mai bună bandă sonoră, ceea ce nu-mi pare... 05 juillet 2017 ( # ) Teatrul Naţional ""Vasile Alecsandri"" Iaşi Seceta Roșie după „Cartea foametei"" de Larisa Turea Un spectacol de Petru Hadârcă Trailer 2017 Imagine: Alexandru Condurache Montaj: Alexandru... 29 mars 2021 ( #, # ) 1937 Pushkin vs. Dabija? Pe 12 martie pleca în lumea celor drepți Nicolae Dabija... Însă cele ce vor urma nu sunt un necrolog, panegiric sau un text comemorativ dedicat unei personalități care a marcat (fără pic de îndoială!) istoria statului care se... 12 septembre 2019 ( # ) Țineți minte un cântecel vesel din copilăria noastră „fericitӑ” sovietică* ? Despre niște oameni necăjiți, lipsiți de noroc și de har. Se chinuie sărmanii, se bat cu capul de nisip implorând crocodilul să se prindă și cocosul să crească. Și nu ar fi prostia... 11 mars 2020 ( # ) Enjoy the videos and music you love, upload original content, and share it all with friends, family, and the world on YouTube. Das Finstere Tal ( 2014, Andreas Prochaska , Austria. Rom: „Valea sumbră”): Oricât de straniu nu ar părea, dar acest film este... 19 janvier 2018 ( # ) Dacă e să ne limităm doar la filmele ruseşti, în 2017 au fost doar două pe care aş putea să vi le recomand. Despre „Нелюбовь” (apropo, a fost în short-list la „Golden Globe”) vă scriam cu ceva timp în urmă. Al doilea film care m-a impresionat mult a fost... 05 septembre 2017 ( # ) Photo by: Pavel Dumbrăveanu Orașul Bălți, ca și majoritatea urbelor din Moldova, are în mod obligatoriu o stradă „Stefan cel Mare”. Bălți fiind un oraș ceva mai mare, un întreg municipiu, strada e şi ea un ditamai bulevard, aproape ca la Chișinău! La... 31 octobre 2017 ( # ) В.И. Ленин – американскому журналисту Линкольну Стеффенсу (1919): «Мы должны найти какой-то путь, как избавиться от буржуазии, высших классов. Они не дадут нам совершить никакие экономические перемены, на которые они не пошли б до революции; поэтому их... 24 juin 2015 ( # ) În seara de 16 iunie, Tatiana Ţâbuleac îşi lansa şi la Paris (după seria de lansări de la Chişinău) primul său volum de… să-i spunem „proză scurtă”, întitulat „Fabule Moderne”, în incinta Institutului Cultural Român. Am citit cartea Tatianei înainte de... 11 juin 2015 ( # ) Pe 8 iunie, Oleg Serebrian şi-a lansat (şi la Paris!) ultima sa carte: „Rusia la răspântie: geoistorie, geocultură, geopolitică”. În virtutea evenimentelor din imediata noastră vecinătate, dar mai cu seamă din chiar interiorul ţării noastre!, cartea este... 06 juillet 2015 ( # ) Iată stau acu în faţa paginii încă albe şi mă întreb : dar de ce, de fapt, m-aş simţi eu obligat să scriu acest text ? N-o fi oare din simplu motiv că lecturând (ce cuvânt frumos ! s-ar putea pur şi simplu scrie „citind”, dar „lecturând” e totuşi altceva!)... 06 mars 2019 ( # ) « Сколько мы ни пели - всё равно, что молчали Поэтому мёртвой стала наша святая вода » Борис Гребенщиков , « Праздник Урожая Во Дворце Труда » În noiembrie 2016 publicam un text, ”Cum „statul capturat” îi aduce pe dodoni la putere”. Au trecut mai mult... 06 septembre 2022 ( # ) Industria cinematografului nu a fost vreodată foarte dezvoltată în spațiul dintre Prut și Nistru. Vorbesc desrpre industrie în primul rând, nu despre artă, căci artiști talentați (și actori, și regizori) am avut și mai avem, char dacă mulți trăiesc mai... 17 octobre 2018 ( # ) Nu, acest text nu va fi despre vizita lui Erdogan la Chișinău, eveniment care și fără umila mea participare textuală beneficiază de cea mai largă mediatizare posibilă. Nu cred că a existat vreo instituție media care să nu fi scris despre ea sau „cetăţean... 09 novembre 2019 ( # ) Maia Sandu, Igor Dodon, Andrei Năstase și Renato Usatîi fac front comun la Ambasada Americană (2016) „Iar o distopie basarabean ă nu putea însemna altceva decît un viitor în care regiunea separatist ă transnistrean ă ocup ă Republica Moldova. Studentul... 1"
4,http://www.vitalie-vovc.com/2022/11/autotest-imunitar-la-paste-fainoase.html,"Propaganda putinistă lucrează la turații maxime. Tradițional, cele mai luminoase minți rusești angajate de regimul kremlinist (și cele mai bănoase funcții în această piramidă diabolică) activează în domeniul fabricării de propagandă. Ea este multidimensională și complexă. Pentu fiecare categorie de public este fabricat, menținut și susținut un mesaj anume. Nimeni nu scapă ! Am putea scrie tratate întregi la subiect, dar astăzi vom alege să simplificăm la maximum și să trecem în revistă principalele tipuri de macaroane și categoriile de urechi corespunzătoare. Testați-vă, poate vă corespunde careva… Urechea idiotului de pe „odnoklassniki”: Ucrainenii sunt niște naziști, așa numiții „banderovtsy”. Ei sunt întruchiparea răului pe pământ, beau sânge de copii inocenți, crucificându-i în prealabil, bombardează de opt ani necontenit Donețkul, fabrică gâște și țânțari „militari”, purtători de arme biologice, înscenează masacre la Bucea, etc., etc. Urechea geopoliticianului de pe canapea: La război mint toți! Da, rușii au început războiul… Dar ei au fost NEVOIȚI s-o facă ! Americanii le-au promis ucrainenilor să-i primească în OTAN, ceea ce Rusia nu putea s-o accepte. Deci OTAN sunt acei care i-au provocat pe ruși ! Urechea omului care ştie tot: Totul e o chestie de luptă pentru resurse, din ce în ce mai rare. În Ucraina s-au găsit zăcăminte de gaze (aici orice poate fi folosit, important e să fie relativ credibil – uraniu, petrol, cărbune – orice !). Sau: Ucraina este grânarul planetei. Sau: Se duce o bătălie crâncenă pentru controlul bazinului Marii Negre, ş.a.m.d. Urechea celui care „citeşte printre rânduri”: Totul este orchestrat. Unii au de vândut arme, alții profită pentru a crește prețurile la produse, populația este sărăcită pentru a o controla mai bine, războiul se înscrie perfect într-un plan global de edificare a unei ""lumi noi"". Urechea snobului anti-tot: Toți sunt de-o teapă. Putin este rău, cine afirmă contrariul? Dar stați să vă explic și să vă arăt cât de hoți, corupți sunt și cei din Occident! Toată istoria Occidentului a fost doar hoție și jaf! (apropo, rușii au și un nume pentru această paradigmă: „а у вас негров линчевали!”) Cam astea sunt. Testați-vă urechea: există muzicuță pentru fiecare din noi. Dar puse toate launloc funcționează de minune. Ăștia au reușit până și pe eventualii ""antiputiniști"" să-i facă utili! Iar la final voi spune doar atât: atunci când fluxurile migraționale se vor inversa (adică va fugi lumea din Europa sau SUA spre alte țări) voi mai crede în „putrefacția” Occidentului."
4,http://www.vitalie-vovc.com/2021/12/h-itur-moldoveneasc.2021.html,"Imagine: Aho, aho! Copii şi fraţi, Stați puțin și nu mânaţi Și povestea mi-ascultați! Dacă-i cald în casa voastră, Dați-vă lângă fereastră; De aveți c-un loc mai mult, Lângă voi am să mă mut Să mai stau la cald oleacă Că se pune promoroacă Și pe mutră și pe moacă. Să vă spun al meu năcaz Cu facturile la gaz. Daca vreți să plec acasă, Umpleți punga cât mai groasă! Dolărași și euroi, Că să plec eu de la voi. Gălbenași pentru chimir, Să mă-ntorc cu chilipir! Mănați mӑi: hăi, hăi! Iarna-i grea, omătu-i mare, Semne stranii anul are: Morile s-au înfundat, Caii s-au împiedicat, Carele s-au înglodat. Mâine anul se-noiește, Dară plugul ruginește. Parcă-i plugul lui Tărâță, Tras de zece pui de mâță, Unu-i lung și altu-i scurt, Dă-mi colacul să mă duc! Să mă duc în lumea mare Unde-i ziua mai cu soare, Unde-i munca mai cu sare. Sau măcar să trec pârăul Cât nu mi-o crăpat răbdăul, Să trec Prutul și frontiera, Să mai văd ce-i nou pe Terra Puțini vin și multe pleacă, Multe pleacă c-o desagă Și revin cu multă pradă. Și jupâneasa gazdă a plecat La pomeni de adunat, La Bruxelles și la New-York După un colac copt, La Paris și la Berlin După un urcior plin, Și de-acolo s-a întors C-un colac rar Și-mpletit frumos, Împletit în nouă sfori Pentru dragii verișori, Împletit în zece ațe Pentru a partidului state. Și-a făcut un colac pentru sat Pentru „oameni buni” măsurat Care stau cu limba-n gură Și nu ştiu nici-o urătură. Dară noi, că știm mai multe, Vom striga ca de la munte: Mânați măi, hăi, hăi, hăi! Am mai avea de urat, Dar nu suntem dintr-un sat apropiat, Ci din loc îndepărtat, Unde iepurele Ști-a păzi oile, Iar vulpea găini nu poftește. Nici pensionarii – pensie, Nici funcționarii – funcție. Unde pita cost-un ban Da’-i vândută pe-un cârlan. Mai îndemnați, măi flăcăi, Hăi, hăi, hăi! Cum a dat Dumnezeu an, Holde mândre lui Traian, Să dea Domnul să răsară Ceva minte-n astă țară Vamele ca să dispară Grânele ca să răsară. Asfel să dea și la voi Ca s-avem parte și noi. Să vă fie casa casă, Să vă fie masa masă, Tot cu mesele întinse Și făcliile aprinse. Și la anul să trăiți, Să vă găsim înfloriți, Ca merii, Ca perii, În mijlocul verii, Ca toamna cea bogată De toate-ndestulată. Aho, aho! ()"
4,http://www.vitalie-vovc.com/2022/12/haitura-moldoveneasca.2022.html,"Photo: Aho-aho, copii şi fraţi, Staţi puţin şi nu-mpuşcaţi, Şi durerea-mi ascultaţi! Mâine anul se-noieşte, Iar poimâine se-mplineşte… De un an de zile plin - Numai moarte şi suspin Pe ogorul cel vecin. S-a pornit mai an Barbarul vovan Cu-a lui hoardă-ncornorată Peste-a Ucrainei toloacă: In loc de tractoare - Tancuri. In loc de semănătoare - Blindate. În loc de seminţe - Gloanţe. În loc de irigare - De grenade lansatoare. Iar din cer în loc de ploaie - Numai bombe cu puhoaie... Şi vecinul Mikola A uitat de casă, A uitat de masă, Şi-a luat coasa. În loc de fân gras În vrajmas a tras. În loc de grâu şi secară Luptă greu Ca să nu moară, Tăind capete la zmău, Apărându-ne de rău... Holde bogate, Lanuri mănoase - Din cer bombardate, Pe pământ arse... Badiţa Vasile S-a speriat bine: Peste gard se iţeşte, Pe furiş se cruceşte: Domnului se roagă Peste el să nu cadă Năcazul vecinului Şi bomba păgânului. Cât a fost pace şi frumos S-a ţinut fudul şi arţăgos, S-a bătut cu pumnu-n chept, Şi-a făcut şi monument, Pe care a scris cu buchii mari Că poate fi şi el gorspodari. A-nchis ochii să nu vadă Că i-i cam strâmtă ograda, Că i-i largă cât o urmă De-a balaurului scurmă. S-a tot uitat în sus la soare Uitând gunoiul din picoare. Bălegarul puturos S-a făcut că-i cu miros. Din a zmăului otravă A-ncercat să facă zeamă. Dară astăzi, că-i război, A-nţeles că-i în noroi. Iară zmăul i-a cerut Ce Măria i-a ţesut Nopţile la un opaiţ, Să aibă ce-aşterne pe-un laiţ, Să nu-ngheţe Vasilică, Să-i fie cald olecuţică Când afară gerul pică. I-a cerut şi cei doi boi, Şi turma de oi, Şi moara de oloi... De s-ar uita badiţa Vasile, Cât mai are încă zile, Peste apa ceea mică Care soarta i-o despică, De s-ar uita spre Soare-apune, Ar vedea zile mai bune! Ar vedea o luncă mare Şi că este o scăpare! Pân i-a veni mintea la loc Puneţi paraua sub oboroc! Ajutaţi-l pe Mikola! Că el ştie ce e „volea”! Să stârpească acel zmeu! Să ne scoată de la greu... Pentru asta, mai flăcăi, Stragaţi, să sune peste văi: Slavă Ucrainei! Hăăăăăi-hăi!"
4,http://www.vitalie-vovc.com/2023/01/delicata-problema-a-unirii.html,"Numai leneșul nu a scris despre propaganda putinistă, despre războiul hibrid și informațional, despre ""soft power"" și miliardele cheltuite de regimul kremlinist pentru a alimenta toată această mașinărie la nivel global. Vom restrânge considerabil aria acestui ocean tematic asupra căruia vor stărui cercetători și chiar institute întregi pe viitor (nu am dubii la acest capitol) și ne vom referi în rândurile care vor urma doar la un singur subiect, periferic pentru mașinăria propagandistă putinistă și central pentru noi. Cu acest mic subiect pentru ea, dar enorm pentru noi, propaganda putinistă a dat-o-n bară. Nu avem de unde ști care-o fi cauza. Poate că, elementar, e o chestie de organizare: departamente diferite se ocupă de România și de Republica Moldova. Poate că e la mijloc ceea ce americanii numesc „path dependency”: orice decizie următoare depinde de deciziile luate anterior. Despre ce anume vorbim? Despre cum tratează Unirea propaganda putinistă în Republica Moldova și în România. Vă asigur, e de-a dreptul fascinant! În Republica Moldova subiectul este chiar mai vechi decât Republica Moldova însăși. Încă de pe timpurile rămase în memoria colectivă drept „mișcarea de renaștere națională” kremlinul a combătut orice mișcare unionistă, considerând, pe bună dreptate, că Unirea este pericolul nr. 1 pentru moscova. De atunci nu s-a schimbat mare lucru. Toate forțele kremliniste din Republica Moldova au fost și sunt categoric antiunioniste. În România subiectul respectiv nu a interesat mult timp aghentura rusească. La modul general România nici nu prea a fost prezentă pe agenda de lucru a serviciilor din rusia. Între timp însă, kremlinul a făcut din Ucraina obiectivul său primordial, iar pentru a-și atinge scopurile au fost desfășurate acțiuni de amploare pe frontul informațional în toată lumea. Dacă nu știați, șeful statului major actual al armatei ruse este și unul din părinții conceptului războiului hibrid. În țările imediat limitrofe moscova a alimentat masiv un anumit soi de mișcări ultra-naționaliste în speranța ca ele să capete cât mai multă pondere în fiecare din state și să alimenteze continuu revendicări teritoriale Ucrainei. Ungaria Mare, Polonia Mare, România Mare... Acest concept este mult mai recent și este pus în aplicație în calitate de suport informațional pentru războiul din Ucraina. Aceste mișcări sunt toate anti-ucrainene, pro-ruse, anti-europene si anti-americane. Uite-așa ne pomenim cu o situație destul de stranie: în România propaganda putinistă alimentează unionismul, iar în Republica Moldova îl combate! În ambele cazuri, însă, marele inamic rămâne Occidentul: UE, SUA, NATO, etc. Și astfel putem constata două discursuri diametral opuse: în România europenii și americanii sunt acei care ne-au împiedicat să ne unim, iar în Republica Moldova americanii sunt acei care vor să ne unească și sunt principalii inamici ai Independenței Republicii Moldova! Discursurile respective nu pot coexista decât dacă spațiile informaționale nu comunică."
4,http://www.vitalie-vovc.com/2023/02/asteptandu-l-pe-oscar.2023.html,"Pe 12 martie vom afla care film a luat Oscarul anul acesta. Orice nu am crede, oricât de mult nu am critica selecțiile și filmele premiate, Oscar ramâne în continuare cel mai important premiu cinematografic. Precum este Premiul Nobel în literatură. De altfel, e curios să constați o anumită similitudine în atitudini față de aceste două distincții de breaslă. Să revenim însă în vasta albie a cinematografului: pentru moment cunoaștem lista celor 10 filme nominalizate pentru marele premiu. Suntem încă destul de departe de 2020 (A fost un milesim de-a dreptul excepțional pentru Oscars! Când învingător a fost „Parasite” de Bong Joon-ho) filmele selecționate în 2023 sunt, per ansamblu, lejer peste cele din 2022 (când „Nomadland” de Chloé Zhao lua Oscarul), chiar dacă suntem nevoiți să concluzionăm că Hollywood e încă în convalescență psihologică după șocul Covidului... Unele realizări au rămas inexplicabil în afară, precum Babylon de Damien Chazelle sau Glass Onion de Rian Johnson, ceea ce ne face să gândim că e o problemă de selecție și nu de realizare. Să sperăm că ne va veni tuturor mintea la loc degrabă. Am privit pentru cititorii fideli ai rubricii „Film” toate cele 10 filme nominalizate pentru premiul major al anului – Oscar – și vi le prezint succint, în ordinea preferințelor personale, de la cel mai bun spre cel mai puțin valoros. Pe primele cinci le recomand fără rezerve! Celelalte – la dorința și discreția fiecărui. 1. The Banshees of Inisherin, Martin McDonagh. Este de departe filmul anului! Adică în 2022 a fost filmul lui McDonagh și toate celelalte! Perfect din toate punctele de vedere. Colin Farrell și Brendan Gleeson – magistrali, la fel precum și ceilalți protagoniști. Povestea în sine pare absurdă : Colm (Gleeson) decide subit să nu mai prietenească cu Padraic (Farell) fără vre-un motiv aparent. Decizia lui Colm e la fel de fermă precum și eforturile disperate ale lui Padraic de a înțelege ce se întâmplă… Nu vom dezvălui trama filmului, dar vom nota că McDonagh a reușit o capodoperă cinematografică!: o poveste despre bunătate și prietenie, despre singurătate și omniprezența comunității, despre creație și despre năzuințe năruite, despre omul mic, putere și lumea mare, despre fatalitate și imposibilitatea de a te sustrage destinului și câte și mai câte alte fire de depănat... De privit neapărat! 2. Im Westen nichts Neues, Edward Berger. Despre ecranizarea celebrului roman al lui Erich Maria Remarque, „Pe frontul de vest nimic nou”, vă scriam în unul din numerele precedente ale revistei Timpul. Este unul din cele mai ambițioase și riscante proiecte ale difuzorului Netflix din ultimii ani, pe care trebuie să-l recunoaștem drept o reușită incontestabilă. Un panou de amploare, executat perfect, la dimensiunea romanului, despre absurditatea și oroarea războiului, despre acea mașinărie nemiloasă care consumă vieți omenești și care, și astăzi, continuie să huruie pe harta Europei... 3. The Triangle of Sadness, Ruben Östlund Filmul lui Ruben Östlund a luat deja unul din premiile majore ale anului, Palme d’Or de la festivalul de la Cannes. Este o comedie socială care în multe aspecte aduce aminte despre „Parasite” de Bong Joon-ho, chiar dacă îi ramâne inferioară. Povestea e destul de simplă: o navă de croazieră naufragiază. Mai multe persoane, diferiți reprezentanți ai jet-setului social (clienți) și oameni simpli (personalul însoțitor) reușesc să se salveze pe o insulă. În fața unei realități în care supraviețuirea nu mai depinde de milioanele din contul bancar, ci de abilitatea de a găsi de mâncare, ierarhiile sociale tradiționale, convențiile societale, sunt date peste cap. Prezintă interes și galeria caricaturală a personajelor, absolut hilară. Această realitate situațională este inepuizabilă pentru un realizator de comedie și vom constata că Ruben Östlund nu a știut să reziste ispitei. Din păcate, puțin în detrimentul fulmului propriu-zis... 4. Elvis, Baz Luhrmann Nu-mi plac biopicurile. Dar în acest „Elvis” Luhrmann reușește să depășească plafonul genului filmelor biografice (ceea ce nu a reușit „Bohemian Rhapsody”, spre exemplu) și ne prezintă un film despre epoca Elvis, despre stilul Elvis, despre starea de spirit Elvis, despre muzica Elvis, despre locurile Elvis și eroii epocii Elvis. Cu alte cuvinte, filmul este despre tot ce poate fi asociat cu numele Elvis și reușește să rămână relativ departe de personajul real Elvis Presley. Iar banda sonoră e probabil cea mai bună din toate filmele prezentate (și nu doar grație pieselor lui Elvis)! 5. The Fabelmans, Steven Spielberg Steven Spelberg ne prezintă o saga presupus-autobiografică despre cum devii „Steven Spielberg”. A ieșit un film simpatic, destul de liniar, cu o doză de melancolie proprie filmelor autobiografice, cu ceva epizoade dramatice și tentative de psihoterapie. În mare însă, este un film despre dragostea față de film și despre puterea cinematografiei. Spielberg crede că un film bun poate schimba și influența lumea din jur și încearcă să ne dovedească, prin film, că anume astfel se prezintă lucrurile 6. Tár, Todd Field Un film făcut pentru Oscarul lui Cate Blanchett. În fiecare an sunt prezentate filme care sunt totalmente construite în jurul unui personaj principal. Obiectivul e simplu: Oscarul pentru rol. Nu știu dacă anume această încercare va fi o reușită pentru Cate Blanchett, dar presupun că filmul nu va rămâne în memoria cinefililor mult timp. „Tár” nu este neapărat un rateu, dar nu prezintă nici barem o platformă suficient de puternică pentru Oscarul de interpretare feminină. Și nu e vina lui Blanchett. Rolul e scris slab: Lydia Tár est un dirijor de orchestră talentată și celebră. Are principii care dau bine pe ecran, justă și cu un simț al corectitudinii supradimensionat. Ceea ce nu pare să fie pe plac instituțiilor cu „tradiții”. Lydia Tár este acuzată din cauza unui suicid și astfel asistăm la prăbușirea unui destin și a unei cariere. Cam puțin pentru un film mare. Cam plat pentru un Oscar... 7. Everything Everywhere All at Once, Daniel Scheinert & Daniel Kwan Prezența filmului respectiv în lista niminalizaților este justificată, după mine, doar de banii băgați în producție. E o cacealma fantastică prezentată drept comedie, dar trebuie să ai un simț al umorului foarte întortocheat pentru a schița barem un zâmbet la acest film. Din păcate, filmul începe abia după 1h 40min. Cam lung pentru o uvertură. Vom uita și noi cât mai rapid posibil această incongruitate cinematografică, în pofida faptului că a fost nominalizat la cele mai multe categorii. 8. Women Talking, Sarah Polle Încă un „12 Angry Men”, dar de această dată unul angajat pentru cauza feministă. Încă un film în alb-negru (Apropo, fapt curios: în competiție a mai fost un film angajat, „Emancipation” cu Will Smith, realizat în aceeași paletă a-cromatică, care nu a fost nominalizat. O fi un nou marker tematic?). Filmul prezintă o discuție lungă între câteva femei dintr-o comunitate religioasă, mai bine zis – sectă, care trebuie să ia o decizie după ce e descoperită o crimă perpetrată de-a lungul timpului cu bărbați care violau femei... Filmul este despre curajul de a lupta pentru demnitate. Din păcate însă, nu prea prinde... 9. Avatar: The Way of Water, James Cameron Prea mulţi oameni albaştri, prea multe imagini de sinteză, prea – prea – prea. În afară de efecte vizuale (ceea ce nu-i puţin lucru pentru cinema, trebuie să recunoaştem), nimic de scos din acest film. Primul Avatar a fost o noutate. Al doilea nu mai este. 10. Top Gun: Maverick, Joseph Kosinski Film cu avioane şi Tom Cruise. Atât."
4,http://www.vitalie-vovc.com/2023/08/poveste-cu-oameni-bogati.html,"Data viitoare, când vă mai spune careva că « Republica Moldova » este o țară săracă, să nu-i credeți! Să le râdeți în față (nu e necesar să se ajungă la efervescențe salivare, puțin respect, vă rog) și să-i invitați să nu creadă ochilor, ci faptelor! Vă zic eu : suntem o țară cu oameni foarte bogați! Să fete capra vecinilor trei iezi odată, dacă mint! Aveam dubii și mai înainte, dar acum am dovezi irefutabile! Și nu vom întinde în dodii elasticul scriptural, ci vom purcede imediat la dezvăluiri. Vara aceasta, că și foarte mulți alți cetățeni ai RM, am decis să nu ischitesc prea mult norocul, chior, din câte bine se știe, și am luat bilet la avion până la Iași. Nu de alta, dar se pare că șansele la o experiență pozitivă de zbor spre AIC cam au tendința să se echivaleze cu cea de a scăpa cu zile din ruleta rusă . Și nu există experiență mai letală pentru psihicul mic-burghezului european, deprins și alintat cu civilizație, ca cea legată de anularea zborurilor sau pierderea de vreme prin aerogări! Dată fiind situația, am decis să tentez experiența. Totul a decurs conform așteptărilor, iar acest lucru e primordial în evaluarea unei experiențe. Low costul a întârziat puțin, dar nu exagerat de mult, de aia și e low cost; la aeroportul din Iași infrastructură pentru o experiență de vis a consumatorului nu prea este, dar nu pentru asta cumpăram bilete low cost, nu-i așa?; în schimb, nu reușești să ieși pe ușă și ești asaltat de varii oferte de transport pentru mai toate direcțiile spre RM, la un preț rezonabil. Poate că am avut noroc, nu știu, dar după 30 min de la aterizarea avionului eram deja în autocar, în drum spre Bălți. 90 de km de parcurs, ce-i drept nu pe autostradă, dar pe un drum de o calitate (în afară de ultima porțiune, pe lânga Bălți) destul de corectă. Europeanul mediu ar calcula aproximativ 1h15 – 1h20, cecea ce e incomensurabil mai avantajos decât un traseu de la Chișinău (150 de km), unde pierzi un timp enorm doar pentru a ieși din capitală spre Nord. Câștigi lesne o oră! Nu în zadar am convertit kilometrii în timp. Și nici nu facem probleme de fizică de clasa 4-a aici, căci s-ar țicni elevul: el, cu mintea inocentă, ar înțelege că ceva nu-i în regulă. Începeam această poveste cu o afirmație: moldovenii sunt al naibii de bogați! Fiindcă în toată lumea largă se știe demult: timpul înseamnă bani. Iar atunci când ai timp să pierzi o oră în vamă înseamnă că ești ori putred de bogat și te doare-n cot de timpul pierdut în experiențe dubioase, ori... (Bun, a doua variantă ține de evaluarea unor capacități IQ colective și nu prea-mi doresc să insult pe careva. Nu de alta, dar cu cât acest IQ e mai mic cu atât capacitatea de ofensare e mai mare. Iar în ziua de azi tot idiotul are acces la rețele de socializare.) Țin să menționez că ora pierdută în vamă a fost minimul sindical pentru un autocar cu aproximativ 30 de persoane. Adică incompresibil. Nu au fost alte mini-busuri sau autocare în fața noastră. De altfel, anume așa mi-au recomandat oamenii cu experiență să procedez: să merg cu un autocar, nu cu un taxi, căci transportatorii de pasageri au procedură de trecere a frontierei facilitată și trec vama mai repede. Apropo, atunci când am pornit din aeroportul din Iași, careva a întrebat șoferul la ce oră ajungem la Bălți. Și acela a răspuns fără ezitări: „Din momentul în care am ieșit din vamă facem exact o oră!”. Îmi veți spune că toate astea sunt nimicuri. Or fi. La oameni bogați. Și încă o dovadă: oamenii „săraci” tind să optimizeze lucrurile și să facă economii eliminând frontierele acolo unde se pot elimina și reducând din cheltuielile inutile. Ţinând cont de amploarea lucrărilor la vama din Sculeni (mai ales de partea ""moldovenească"") cu siguranță nu suntem săraci!"
4,http://www.vitalie-vovc.com/2023/08/draga-gustave.html,"Îţi scriu pentru a-ţi mai spune ce se întâmplă pe aici prin... România? Moldova? Apropo, îţi mai aduci aminte unde anume ţi-ai construit podul? Sunt sigur că nu ai cum să uiţi numele unui râu care sună ca o băşină în limba ta, Prut. Am râs mult la acest subiect atunci, dar... Ce voiam să întreb, de fapt: mai ştii în ce ţară anume l-ai construit? Căci noi am uitat... Am plasat chiar şi un anunţ în „Libération”, la matrimoniale: „Tânără ţară, frumoasă şi săracă, cum le stă bine tinerilor, caută disperat repere”. Vazutu-l-ai? Cititu-l-ai? Nu că ar fi cu adevărat important, dar bine, istorii formale... Sau fome ale istoriei... Altfel, să ştii ca podul tău o duce bine. Nu mergem prea mult peste el, îl păstrăm. Suntem oameni de treabă pe aici, nu prea ştim la ce fel de treabă, Dar suntem oameni de treabă, orice s-ar spune. Nu ca insuportabilii tăi parizieni! Care le permit babrbarilor de străini să-ţi calce turnul în picioare Cu milioanele, cu milioanele! Câtă obrăznicie! Niciun respect pentru tradiţii sau valori! Chiar nu vezi? Chiar nu auzi? Nu, noi totuşi suntem oameni de treabă!: Am pus sârmă ghimpată în faţa podului tău, Am pus şi soldaţi în faţa sârmei ghimpate, Iar soldaţii i-am urcat pe tancuri! Pe aici nu se trece! Pe aici nu vor trece! Doar că... ştii, fierul mai rugineşte... Înţelegi, vopseaua costă scump şi noi, noi suntem o ţară tânără şi ne stă bine să fim săraci... Dacă ai putea să ne trimiţi ceva bani să cumpărăm vopsea... Sau şi mai bine: bani şi vopsea. Sau şi mai bine: bani, vopsea şi câţiva zugravi să vopsească podul. E pentru binele general, Noi pentru pod cerem. Altfel, suntem oameni de treabă pe aici, să ştii. Cu prietenie, (Căci suntem buni prieteni acum şi ne eşti dator cu nişte bani, nu-i aşa?) Admirătorul tău zelos. Notă: Prima versiune a acestui text, în franceză, a fost publicată pe 16 februarie 2014:"
4,http://www.vitalie-vovc.com/2024/02/oscars-2024-anul-monumentalismului-cinematografic.html,"Pe 23 ianuarie au fost anunțate cele 10 filme din care se va alege marele câștigător al anului 2023. Toate celelalte premii au fost deja decernate. A rămas doar el: cel mai, cel mai… Cel mai râvnit. Consacrarea supremă a breslei! Și anul 2023 a fost unul de-a dreptul mănos! Îndrăznesc să afirm că, în sfârșit, Hollywood-ul (și nu doar) și-a revenit după criza COVID-ului. Nu știu dacă și-a revenit și din schizofrenia ideologică (iar crize au tot fost: „Me too”, „BLM”, ș.a.m.d.), dar calitatea filmelor selecționate anul acesta, anume din punctul de vedere strict cinematografic, e de cea mai înaltă probă (poate cu o singură excepție). După mine, am revenit la nivelul lui 2020, atunci când „Parasite” de Bong Joon-ho a fost marele învingător. În topul individual, similar cu cel pe care vi-l propun astăzi, îi acordam în 2020 întâietatea filmului lui Taika Waititi, „Jojo Rabbit”. Pe 10 martie vom afla cum vor fi distribuite statuetele anul acesta și care film va fi oscarizat. Până atunci însă vă propun un clasament propriu, de la cel mai bun spre cel mai... puțin apreciat (să nu uităm că totul e doar o chestie de gust). 1. Poor Things (Yorgos Lanthimos): Dacă e să considerăm cinematografia drept una din arte și s-o eliberăm pe cât e de putință de arcanele utilitariste (didactice, ideologice, propagandistice, distractive, etc, etc.), vom constata că filmul lui Yorgos Lanthimos este cea mai desăvârșită operă din cele 10 (în opinia autorului acestor rânduri, evident)! Realizatorul grec a reușit să mobilizeze toată paleta artificiilor tehnice posibile, începând cu trama epică (vom menționa că filmul este o ecranizare a unui roman de Alasdair Gray), decorurile onirice și costumele bine lucrate, lucrul meticulos și original cu imaginea, atât la nivel fotografic, cât și cel al planurilor și al secvențelor, sunetul și, evident, prestația actoricească de cea mai înaltă probă! Emma Stone, Mark Ruffalo, Willem Dafoe sunt briliantisimi! Trama filmului este următoarea: un medic excentric transplantează în craniul unei tinere care tocmai s-a sinucis creierul propriului ei prunc nenăscut. Avem deci debutul unei povești inițiatice transpuse cu brio de Lanthimos pe ecrane: inocența cognitivă a unui prunc asociată capacităților și posibilităților unui corp adult. Am putea dezvolta foarte multe aspecte, dar una din întrebările fundamentale la care încearcă să răspundă filmul este următoarea : Oare ce ar fi lumea cu adevărat și cum se vede ea de la o parte, dacă ne-am debarasa de convențiile societale pe care le adoptăm pe măsură ce ne maturizăm? E filmul anului, fără mari dubii, și va ramâne cu siguranță în istoria cinematografiei la fel precum a rămas „The Lobster” (2015), o altă realizare fabuloasă a lui Yorgos Lanthimos. 2. The Zone of Interest (Jonathan Glazer): Greu poate fi încadrat filmul lui Glazer în topuri sau competiții... „A scrie poezie după Auschwitz e barbar”, zicea Adorno. Dar cum e să faci filme despre Auschwitz?... Glazer a reușit! Și este probabil cel mai puternic film despre lagărele de exterminare hitleriste realizat vreodată. Rudolf Höss, comandantul lagărului, trăiește „după zid”. Are casă mare, dar relativ modestă, soție, copii, gradină, piscină, puțin gust estetic, dar compensat de aspirații... „Banalitatea răului”, au spus majoritatea criticilor. Pare-se că e mai mult decât atât: e povestea răului imposibil de stăvilit de un zid. E răul pe care-l stirpești de tot sau care te sugrumă și nu există „cale de mijloc”. „The Zone of Interest” este o capodoperă. Un film insuportabil. Jonhatan Glazer ne supune unei veritabile torturi, presa cinematografică ne stoarce de seva vitalității fără a ne prezenta o singură imagine „violentă”... Lucru fotografic impecabil, atât la compoziție cât și la nivel de paletă cromatică; coloană sonoră care, lucru rarisim, este unul din elementele primordiale constitutive ale filmului; prestații actoricești de cea mai înaltă probă ale lui Christian Friedel și Sandra Hüller... Și scena aia cu echipa de tehnicieni care fac curat la muzeul Auschwitz în zilele de astăzi... 3. Oppenheimer (Christopher Nolan): „Oppenheimer” este un candidat serios la Oscar căci corespunde foarte bine spiritului acestui premiu, poate cel mai bine din filmele nominalizate. Chiar dacă panoul monumental al lui Nolan gravitează în jurul vieții lui J. Robert Oppenheimer, filmul e mai mult despre crearea bombei nucleare cu toate implicările și consecințele aferente. Nolan ne-a obișnuit cu asemenea producții cinematografice, putem spune că este un elev model al casei (la Hollywood mă refer): trilogia cu Batman, „Inception” (2010), „Interstellar” (2014), „Dunkirk” (2017) au marcat spiritele și cinefilii. Este oarecum inutil să descrii o mega-producție de acest gen: absolut totul e la cel mai înalt nivel tehnic posibil și fiecare detaliu este cizelat cu meticulozitate. Rezultaul e și el corespunzător: filmul lui Nolan este „perfect”. Dar geniul este puțin despre altceva. În „Interstellar” Nolan a fost pe aproape, nu și în „Dunkirk” sau „Oppenheimer”. Dar poate că genul abordat e mai impermeabil la genialitate?… 4. The Holdovers (Alexander Payne): Pentru autorul acestor rânduri filmul este surpriza anului! El face parte dintr-o categorie specifică, cea a filmelor „de Crăciun”. E greu să aștepți ceva care ar sfida banalitatea sau depăși starea de beatitudine de mivină cvazi obligatorie genului, dar din când în când și la această categorie apare câte un film cu adevărat remarcabil, ceea ce a și reușit Alexander Payne cu „The Holdovers”. Trama filmului ne duce la o scoală-internat de lux, acolo unde proful de civilizație clasică, Paul Hunham (cu reputație autoritară inflexibilă) este obligat să rămână tutore la internat pentru câțiva elevi care nu pleacă în familii de Crăciun. Până la urmă acei câțiva elevi ramân unul: Angus. Filmul este despre singurătate, despre cauzele singurătăților și efectele provocate de coliziunea acestor singurătăți. O mică bijuterie, ținută în palme în mod special de prestația actorilor: Paul Giamatti, Da'Vine Joy Randolph și Dominic Sessa. Nu vom fi surprinși dacă careva din ei se va alege cu o statuetă. 5. Killers of the Flower Moon (Martin Scorsese): Așteptările au fost mari, povestea reală care a stat la baza filmului – de un dramatism incredibil și prea de tot cinematografică, mijloacele – ca la Hollywood, realizator și actori – spuma spumelor (Scorsese, DiCaprio și De Niro) la care am putea adăuga o adevărată descoperire pentru publicul larg – Lily Gladstone (să nu fim prea mirați dacă va lua premiul pentru interpretarea feminină), iată deci toate ingredientele pentru un film memorabil. Ceva însă îi lipsește. Ceva imperceptibil, care să-l treacă din categoria „memorabil” la categoria „capodoperă”. Exact ca la Nolan, dar cu puțin mai puține mijloace. În cazul acestor două filme e cinematografie industrială perfect previzibilă: știi cât bagi și știi cât scoți! S-a băgat mult în acest film și a ieșit un thriller bun de tot! 6. American Fiction (Cord Jefferson): Realizatorul care trăiește o adevărată poveste de succes legată de ediția 96 a premiilor Oscars este Cord Jefferson! „American Fiction” este primul său lung metraj și iată-l în lista celor 10! Indiferent de ce se va anunța pe 10 martie, e o victorie de proporții pentru Jefferson care a reușit o intrare răsunătoare în lumea mare, căci filmul a luat deja premiul spectatorilor la Festivalul Internațional de Film de la Toronto în Septembrie 2023 și un premiu la Golden Globes. Vom menționa, desigur, că vorbim și aici despre ecranizarea unui roman, „Erasure”. În linii mari, filmul este o satiră socială foarte finuță, care ia în derâdere câteva din clișeele societale de cea mai fierbinte actualitate. Thelonious ""Monk"" Ellison este un universitar care scrie romane lăudate de critici și specialiști, dar pe care nu le cumpără nimeni. Monk este afro-american, dar el luptă cum poate împotriva clișeelor rasiale. Exasperat, Monk crede că va face o diversie, un act de hooligan, și propune editorului un roman despre afro-americani, construit în exclusivitate din clișee, pe care îl numește „Fuck” pe de-asupra, și prezintă autorul drept un criminal asasin afro-american fugitiv. Spre marea stupoare a lui Monk, romanul este acceptat de către editură, publicat și chiar ia și un mare premiu literar! Pe bune, dacă era nevoie de o dovadă a faptului că Hollywoodul e în plină convalescență, „American Fiction” ne-o prezintă! Și nici succesul filmului la public nu-mi pare întâmplător. 7. Maestro (Bradley Cooper): Dacă privim atent la lista producătorilor acestui film (cu Martin Scorsese, Bradley Cooper și Steven Spielberg) înțelegem imediat din care cauză nimeni nu va căuta rentabilitate economică (cifre catastrofice la acest capitol cu peste 10 mln.$ investiți și doar câteva sute de mii recuperați la moment) și că filmul este un tribut pentru un tip din gașcă. Încă un biopic, de această dată unul pur-gen, dedicat lui Leonard Bernștein, considerat de mulți drept unul din cei mai mari compozitori și dirijori americani ai secolului XX. Tradițional, succesul unui biopic depinde în mare măsură de prestația actorilor. Rolul lui Lenny Bernștein a fost interpretat de același Bradley Cooper, iar acel al soției lui, Felicia Montealegre, de Carey Mulligan. Ambii – sensațional de buni. Dacă, pe de asupra, sunteți și pasionați de muzică, filmul lui Bradley Cooper vă va încânta cu siguranță. Un detaliu nesemnificativ, dar peste care nu am putut trece: pe durata a tot filmul eroii fumează. Credibil, evident, dar mă întreb dacă nu o fi și acesta un marker al non-conformismului. 8. Barbie (Greta Gerwig): Ar fi probabil greșit să-l excludem pe Noah Baumbach din tandemul de realizatori, într-atât cei doi sunt indisociabili. Filmul, până la urmă, este mult mai bun decât ne-am fi putut aștepta. „Barbie” a fost lansat practic concomitent cu „Oppenheimer” și ambele filme au benefciat de promovarea antagonismului de gen. Din „Barbie” ne va rămâne cel puțin un cântec: „What Was I Made For?”, pentru care Billie Eilish a și luat deja un Grammy, și o scenografie, inclusiv cromatică, greu de uitat. În rest, „Barbie” lasă o sensație de nedesăvârșit. Gerwig și Baumbach au vrut foarte mult să ne spună ceva, dar se pare că nu au avut curajul să meargă până la capăt. Ceva i-a ținut în frâu... Filmul, la nivel conceptual, pare destul de dezlânat, cu o mulțime de porți și ușițe întredeschise, dar nici un prag trecut. Chintesența lumii de azi. Cum să nu-ți aduci aminte de „Poor Things” în acest context? 9. Anatomie d’une chute (Justine Triet): Vom saluta prestația Sandrei Hüller. Filmul a fost învingător la Cannes anul acesta, dar subsemnatul consideră că „Fallen Leaves” de Aki Kaurismäki (premiul juriului la Cannes), spre exemplu, îi este net superior. Golden Globe pentru scenariu este deja o recompensă prea mare pentru acest documentar justițiar artistic. Bănuiesc că acest gen cinematografic e pe gustul multora, la fel precum există amatori care frecventează la nesfârșit varii procese publice, dar această „curiozitate” nu ține de arta cinematografică. Nu ar trebui să ne mire prea mult faptul că Franța a propus alt film pentru competiția celui mai bun film străin, „La Passion de Dodin Bouffant” de Trần Anh Hùng. Și ce păcat că acesta nu a fost nominalizat!... Nici „Fallen Leaves” nu a fost, de altfel, deși ambele mi-au părut la nivel. Dar vorbim deja despre cinema, nu despre „Anatomie d’une chute”... 10. Past Lives (Celine Song): Este unicul film care nu prea are ce căuta în această listă... am putea lesne adăuga 3-4 filme net superioare acestui produs fără mare noimă, dar așa se întâmplă în mai fiecare an. Povestea e de o banalitate rudimentară. Doi copii se iubesc. Unul pleacă cu părinții în altă țară. Anii trec. După ani ei se regăsesc pe una din reţelele sociale și se revăd. Dar fiecare are viața lui. C’est la vie. Past is past. Filme din astea sunt produse cu zecile, dacă nu cu sutele, în fiecare an. Cum de a nimerit anume acesta printre cele 10 nominalizate va rămâne un mister. Dar dacă e să ne aducem aminte de învingătorul de anul trecut, parcă nu ar trebui să ne mire o simplă nominalizare. Că doar nu va fi „Past Lives” învingătorul?..."
4,http://www.vitalie-vovc.com/page/88,"Stimate Domnule Eugeniu Ştirbu, În timpul alegerilor parlamentare din 28 noiembrie 2010, la biroul de vor nr. 1/316, din Paris, Franţa, buletinele de vot alocate de către Comisia Electorală Centrală (2000 de buletine) au fost epuizate către ora 17:30. La acel moment, cîteva sute de cetăţeni îşi aşteptau rîndul în incinta ambasadei şi în strada imediat adiacentă. Pentru o bună parte din ei durata aşteptării a depăşit 2 ore în frig şi umiditate sporită. Mulţi dintre alegători s-au deplasat zeci şi chiar sute de kilometri pentru a putea să-şi exercite dreptul constituţional la vot. Anunţul despre epuizarea buletinelor de vot a declanşat o reacţie de indignare extrem de vehementă din partea alegătorilor, legitimă după părerea noastră, deşi primii vizaţi au fost chiar membrii Biroului Electoral. După discuţii intense cu Comisia Electorală Centrală, procesul de votare a reluat după o oră, la 18:30, cu utilizarea buletinelor de vot „ad-hoc” – a foilor albe, de format A4, ştampilate, pe care alegătorul a scris de mînă opţiunea sa. Ţinem să menţionăm că membrii Biroului Electoral al Secţiei de Vot nr. 1/316, la reuniunea din 22/11/2010, au luat act de numărul insuficient de buletine alocate pentru Paris şi au avertizat Comisia Electorală Centrală despre insuficienţa buletinelor de vot alocate. Un mesaj electronic a fost trimis marţi, 23/11/2010 la ora 6:30 la acest subiect. Membrii Biroului Electoral au solicitat 1000 de buletine suplimentare. În ziua alegerilor, ţinînd cont de fluxul continuu de alegători, membrii Biroului au luat legătură cu Comisia, prin diverse mijloace, începînd cu orele 12:00 informînd-o despre situaţia creată şi încercînd să identifice o soluţie. Aceste solicitări, adresate personal şi în mod repetat dlui Iurie Ciocan, Secretar CEC, au rămas fără nici un răspuns pe tot parcursul după-amiezii zilei de 28 noiembrie. Astfel s-a ajuns la situaţia tensionată, descrisă mai sus. Soluţia votului pe foi în format A4 a provenit din partea membrilor Biroului Electoral Paris, şi a fost pînă la urmă acceptată de către CEC, în urma insistenţelor repetate a membrilor Biroului. Astfel, procesul de vot a fost continuat începînd cu 18:30. Biroul de vot a hotărît cu majoritate de voturi să prelungească procesul de votare pînă la orele 23:00 pentru a permite fiecărui cetăţean să-şi exercite dreptul de vot. Astfel, 525 de alegători şi-au exprimat opinia conformîndu-se acestei proceduri excepţionale la Secţia de Vot nr. 1/316 din Paris. Din păcate, alte sute de alegători nu au aşteptat rezultatele negocierilor şi au plecat ferm convinşi că au fost lipsiţi de dreptul lor constituţional de vot. Aceeaşi situaţie a fost atestată şi la alte birouri de vot din străinătate: Moscova, Roma, Padova. Luni, 29 Noiembrie 2010, aflăm cu stupoare că CEC a procesat 100% din procesele verbale, iar cifra alegătorilor din cele trei secţii de vot din Franţa nu depăşeşte 2250 de alegători. Mai mult ca atît, dl Iurie Ciocan, în conferinţa sa de presă, lasă de înţeles că cele 919 voturi „A4” de la birourile de vot din străinătate nu ar prezenta interes şi că ele nu pot schimba semnificativ rezultatele scrutinului. Cosiderăm această declaraţie drept una care contravine direct cu principiul de bază al unui sistem democratic, conform căruia „Voinţa poporului constituie baza puterii de stat. Această voinţă se exprimă prin alegeri libere, care au loc periodic prin sufragiu universal, egal, direct, secret şi liber exprimat.” Pentru semnatarii acestei scrisori, dreptul de vot al cetăţeanului este unul sacru şi constituie baza unui stat democratic. Chiar şi în condiţiile de probleme majore de ordin tehnic, violarea acestui drept este inacceptabil! În acelaşi timp, ţinem să menţionăm ca procesele verbale publicate de CEC înregistrează 3147 votanţi la Moscova pentru 3000 buletine trimise ceea ce înseamnă că voturile „A4” de la Moscova au fost contabilizate. Rezultatele afişate denotă o politică clară de „dublu standard” şi o discriminare vădită a alegătorilor din Franţa şi Italia. Ţinînd cont de cele expuse mai sus, cerem : - Contabilizarea în calculele electorale integrală a celor 919 voturi „A4”, liber exprimate în mod egal, direct, şi secret. - Demiterea necondiţionată şi imediată a lui Iurie Ciocan, Secretar al Comisiei Electorale Centrale, pentru neglijenţă în serviciu cu urmări deosebit de grave, obstrucţionarea exercitării dreptului constituţional la vot de către cetăţenii Republicii Moldova, şi politică discriminatorie în favoarea unei singure Secţii de Vot din cele 4 unde a fost admisă votarea pe buletine de vot ad-hoc, în format A4. Subsemnaţii îşi rezervă dreptul de a : - informa organizaţiile internaţionale (ex: OSCE/ODIHR) care monitorizează procesele democratice în Republica Moldova despre situaţia creată - căuta prin toate mijloacele legale disponibile, atît în instanţele naţionale de judecată cît şi internationale contabilizarea integrală a voturilor „A4” şi atragerea la răspundere a persoanelor şi instituţiilor publice care se fac vinovate de această situaţie. Cu mult respect, semnează : Membrii Biroului Electoral al Secţiei de Vot nr. 1/316, Paris, Franţa : Chirinciuc Natalia – membru al Biroului, Secretar Vovc, Vitalie – membrul al Biroului, Vice-Preşedinte Bespalco, Elena - membru al Biroului Budevici, Corneliu – membru al Biroului Duşciac, Dorin – membrul al Biroului Dragomir, Nicolae – membru al Biroului Furdui, Gheorghe – membru al Biroului Leviţchi, Alexandru – membru al Biroului (au semnat această Scrisoare majoritatea membrilor Biroului Electoral din Paris – 7 din 11 membri) Alegători votanţi în baza buletinelor de vot ad-hoc, format A4 (colectarea semnăturilor continuă): Calmaţui, Vasile Duşciac, Olga Duşciac, Margareta Furculiţă, Victor Garbuz, Victor Munteanu, Sergiu Moraru, Mariana Moraru, Andrei Nepotu, Mariana Bălăşoi, Valeriu Bălăşoi, Valentina Costin, Ana Postică, Lilia Beşliu, Iurii Moisei, Zinaida Arapan, Valeriu Pîslari, Cristina Nafraniță, Nadejda Onea, Alexandru Popa, Veronica Neagu, Cristina Eftode, Alexandru Mereniuc, Alexandru Mereniuc, Zinaida Bostan, Valeriu Ceban, Victor Ciobanu, Iurie Cojocari, Mihail Racicovschi, Artur Anton, Vasile Prepeliță, Liuba Ghețivu, Aurelia Mihăilă, Viorica Ucraineț, Domnica Burlacu, Ana Morozan, Aliona Moraru, Victor"
4,http://www.vitalie-vovc.com/page/80,"Anii 40 ramîn în continuare un mare “tabu” la noi în Basarabia. Între mistificari, idealizări şi diabolizări, am cam pierdut firul realităţii, căci continuitatea generaţională a dispărut în urgiile mai recente ale istoriei… Sunt, din păcate, puţine romane care ar avea capacitatea să ne plonjeze în acea epocă într-un mod senzorial ce ar respira autenticitate altfel decît prin intermediul cifrelor şi rapoartelor seci sau prin prisma isteriilor ideologice… Pentru mine astfel de romane au fost « Întoarcerea Huliganului » de Norman Manea, « Rusoaica » de Gib Mihăescu, „Ora 25” de Virgil Gheorghiu şi, iată, de cîteva zile, «Cîntecul Mării » de Oleg Serebrian. Chiar dacă n-aş încumeta să le pun un semn de echivalenţă, « Cîntecul Mării » este o mostră autentică (chiar enerva(n)tă pe alocuri din cauza multitudinii detaliilor şi referinţelor istorice) a Cernăuţului românesc, pierdut pentru totdeuna… Dar mai este şi un jurnal al agoniei unei lumi ce s-a lăsat murită prin propria ignoranţă, superficialitate şi aroganţă. Mai puţin voalată (deşi poate fi doar o chestie de gradualitate banală a intenţionalitătii), această întrebare dureroasa am mai găsit-o şi la Александр Солженицын în « В круге первом » materializată în chinurile coacerii rebeliunii lui Герасимович şi cristalizată în profetica şi programatica – «я не ловец человеков !», şi la Victor Klemperer în autobiograficul « LTI - Lingua Tertii Imperii », într-o formă, de această dată, cît se poate de directă. Deşi nu cred că autorul „Cîntecului Mării” a pus accentele anume în acest fel, întrebarea respectivă, formulată cît se poate de prozaic: « Cum de s-a întîmplat ce s-a întîmplat?» (à la Герцен), nu m-a părăsit pe întreaga durată a lecturii. Şi, într-un mod cu totul neaşteptat (în primul rînd, pentru autorul romanului, cred) şi probabil injust (din p.d.v. al clişeului general), personajul Martei Skawronski a focalizat şi absorbit această culpă ingrată... Raţiunea îmi spune că nu am dreptate. Dar oare a existat ceva raţional în secolul XX? Şi cine se face responsabil de ce se întîmplă astăzi?"
4,http://www.vitalie-vovc.com/page/50,"TEXT SCRIS PENTRU Aşa dar, suntem în plin Mărţişor! Coincidenţă simbolică: pe 1 martie este şi ziua în care s-a născut Eugen Doga. . Să-i urăm încă multe primăveri înainte şi multă sănătate! Noutate trăsnet: la Paris a nins! Cu fulgi de nea cât pumnul. De unde n-a nins toată iarna... Am impresia că până şi Baba Dochia a emigrat... Altfel cum s-ar explica? A FOST RĂZBOI Dar începutul lunii martie ne mai aduce aminte şi de faptul că acum 24 de ani începea războiul pe Nistru... Filmul lui Victor Bucătaru, , ar trebui să-l privim şi răs-privim... Astăzi ar fi naiv şi ridicol să ne mai întrebăm cine şi cum l-a început. Nu mai există mister. Scenarii asemănătoare au existat în numeroase regiuni din fosta URSS, iar evenimentele din Donbass au reactualizat un sfert de veac de istorie post-sovietică... Întrebarea e alta: mai departe, ce facem? Gândiţi-vă: acei care s-au născut în Transnistria după război au astăzi peste 20 de ani! Au crescut legănaţi de propaganda kremlinistă... Noi şi de partea dreaptă a râului avem suficiente probleme, iată Şalaru, de exemplu, va înfrunta o moţiune de cenzură în Parlament... Şi ă... Deşi declaraţiile lui Şalaru nici nu se apropie, în materie de agresivitate şi provocare, de cele făcute de un oarecare Rogozin nu chiar atât de demult... PROPAGANDĂ Cică la Chişinău ar exista o cafenea care-şi poartă bine numele... Dar nu despre cafeluţe şi alte băuturi licoroase am să vă vorbesc, ci despre unul din cele mai importante (dacă nu chiar cel mai important!) evenimente ale săptămânii: consultativ mass-media moldo-român pentru a contracara propaganda Kremlinului în R. Moldova. Intenţia e bună. Să vedem cum va fi aplicată. Cam târziu... Problema era stringentă acum câţiva ani (). Era primul lucru, esenţial şi vital!, pe care trebuia să-l facă o guvernare cu adevărat europeană! N-a fost să fie. Iată, de exemplu, se anunţă un la IPNA-Teleradio-Moldova. Numai că „noutatea” apare pe 03/03, pe când dosarele trebuiau depuse între 22/02 şi 04/03... Poate am scăpat eu ceva, poate a scăpat ceva redacţia Deschide.md. Poate candidatul ales în urma „concursului” într-atât de bine mediatizat e unul cu adevărat bun... Dar eu nu am uitat încă cu CV-ul Olgăi Bordeian... FINANŢELE CÂNTĂ ROMANŢE FMI-ULUI Lucruri uimitoare de tot se întâmplă în lumea finanţelor! Săptămâna trecută vă scriam că printre acei nouă candidaţi la funcţia de Guvernator al BNM sunt şi două-trei CV-uri destul de bune. Ei bine, acel al lui ! Şi el va fi înaintat în Parlament. Pâna şi ! Dar... vedeţi D-stră, interesle personale, de partid, sunt mai presus decât interesul ţării. O zice chiar el şi îi mulţumim pentru faptul că nu trebuie să mai adăugăm altceva. Însă minunile nu se opresc aici. BNM, brusc, începe să-şi exercite atribuţiile! de a prelua controlul asupra MAIB, de exemplu. FMI, chiar dacă e destul de sceptic, , la o adică. Iar noi putem îndrazni să sperăm. Cu toate acestea nu m-aş grabi să cad pradă euforiei... De ce? Fiindcă ă încă de la şcoală cu Cioclea: au învăţat în clase paralele. Fiindcă ambii au fost elevi buni. Fiindcă atunci când era numit Drăguţanu am zis, la fel, că e un candidat bun. Bineînţeles, nu există nicio legitate sau legătură. Să sperăm că aceste două poveşti cu acelaşi început vor avea conţinuturi şi, mai ales, sfârşituri diferite. FIIND MINISTRU, PĂDURI CUTREIERAM Ministrul Mediului (iniţial am comis o eroare: am scris pe ciorna acestui text „Ministrul Protecţiei Mediului”. Apoi am verificat: nu, protecţie nu e în titlul oficial) a făcut încă o raită printr-o pădure şi a publicat cum de proporţie şi tăieri nesancţionate de arbori... Aici ar trebui să ne bucurăm, să apreciem lupta cu braconierii şi eforturile întru... protecţia mediului, parcă şi o lege care interzicea exportul lemnului a fost adoptată nu demult... Dar nu a fost să fie. Apare o altă ştire care anunţă că Ministerul Mediului (fără protecţie) ! de pădure... Deci, ce trebuie să înţelegem? Până la urmă tot spectacolul a fost doar o încercare de a legaliza nişte tăieri? Combatem braconierii ca să ne rămână nouă mai mult de tăiat?... Şi cu protecţia pădurilor cum rămâne? Ah da, uitam: protecţie în denumirea ministerului respectiv nu-i... CONTRA-SONDAJ Încă un sondaj . Dacă săptămâna trecută era dat învingător Usatâi, de această dată pe cal este suit Dodon. A zburat la gunoi şi ăsta! Nu din cauza că a ieşit Dodon în faţă, ci din cauza că şi acest „sondaj” prezintă probleme serioase (de exemplu, nu a fost introdus „PAS”-ul Maiei Sandu) de metodă. Ca şi săptămâna trecută, Doru Petruţi . Eu în genere aş recomanda să nu mai citiţi niciun sondaj nimic, până nu este adoptat un regulament cu statut de lege despre condiţiile şi modalităţile de efectuare şi de difuzare a unui sondaj de acest fel. OSTATICII GAZPROMULUI : „Activele „Moldova-Gaz”, în mare parte constituite din banii cetăţenilor (care, apropo, nu au primit nicio cotă valorică în schimbul miilor şi miilor de lei plătiţi pentru conectarea la „gaz”) au fost înghiţite de Gazprom în contul datoriilor... RAO EES se joacă de-a electricitatea pe la noi... Industria vinului (cică strategică) a trecut în mare parte la capitalişti ruşi... (...) De spaţiul mediatic nu mai pomenim... Dureros subiect! Şi acum AIC şi BEM...” RISE publică în care ne descrie în ce fel Gazprom controlează sectorul energetic din Moldova... Iar Filip se întâlneşte tot în această săptămână şi îl asigură că noi vom fi cuminţi... Conţinutul comunicatului e de-a dreptul jenant... JURNALIŞTII VOR SĂ-I VADĂ CU OCHII LOR Un grup de jurnalişti . Apoi chiar în incinta Parlamentului. Vor acces nemijlocit în sală. Şi au perfectă dreptate! Candu cică ... Citiţi când s-a decis că şedinţele Guvernului să nu mai fie deschise. Nu schimb nicio literă. Doar cifra datei şi nişte nume acolo... Boala e aceeaşi. Aceleaşi sunt şi leacurile. Cam atât... Restul au fost mai mărunte: neastâmpărata de dronă . Procurorul, nu deputatul. Luptătorul împotriva sistemului... Leo . Moldova îşi cunoaşte . O noutate însă mi-a plăcut în mod deosebit şi aş vrea să închei anume cu ea. Un guvernator din Ucraina a decis să renumească strada . Câtă fineţe! Dar ceea ce este şi mai genial este faptul că pe guvernator îl cheamă Moscal! Aşa că, dragii mei, reiese că nu toţi moscalii sunt răi. So, let it be?"
4,http://www.vitalie-vovc.com/page/40,"Această saptamană a fost… cum să zic? Vorba aia: una rece, alta caldă. Per ansamblu lucrurile rămân în continuare destul de îngrijorătoare. Ne macină ceva din interior și nu reușim să ne debarasăm de această tumoare… Dar să începem cu câteva noutăți frumoase! OPERA PLEIN AIR La Butuceni, Orheiul Vechi, se va ține un festival destul de inedit: „descOPERA”. 3 zile: 9-10-11 iunie. Nu știu dacă ați ascultat vreodată . Afară, mai simplu spus. Dacă instalațiile sunt pe măsură, e ceva de neuitat. Mergeți, nu veți regreta! Apropo, ca să fie clar care sunt „forţele luminii” pe aici: Bugetul general al festivalului este de 1,2 milioane de lei, contribuția aducându-și-o USAID și cei de la Agenția Elvetiană pentru Dezvoltare pe lângă cei 500 de mii de lei de la Ministerul Culturii. O MICĂ SPERANŢĂ PENTRU NISTRU Și pentru noi, bineînțeles. Nu există în Moldova o resursă mai importantă decât apa Nistrului. Și atunci când s-a zvonit despre intenția Ucrainei de a construi o cascadă întreagă de baraje în amontele râului, noutatea a stârnit îngrijorări mari... Nistrul nici așa nu o duce bine. E un rău agonizant și asfixiat. Iată că aflăm că parlamentul ucrainean, Rada Supremă a Ucrainei, „Cu privire la ratificarea Acordului dintre Cabinetul de miniștri al Ucrainei și Guvernul Republicii Moldova privind colaborarea în domeniul protecției și dezvoltării durabile a bazinului râului Nistru”. Încă e devreme să ne bucurăm, dar e o mică șansă ca lucrurile să nu degenereze într-o catastrofă și mai mare. SIMONA HALEP ÎN FINALĂ Simona Halep ! E o performanță în sine, dar ea deja a marcat istoria cu un come back uluitor în sferturi. Să fii condusă cu 1:5 sa revii la tie break, să salvezi un match ball ca mai apoi să învingi! Mai rămâne o victorie până la legendă! MUNTENEGRU E NATO Ce să mai adaugi? e mai bine, nu ca în alte părţi... EROII NU MOR A trecut un an de la tragedia în care a pierit echipajul SMURD... Au pierit fiindcă își făceau meseria: acea de a salva vieți. Autoritățile moldovenești . Și eu zic că e de bine. Lucrurile firești sunt de bine. TRANSNISTRIA E OFICIAL NEOFICIALĂ Ofițerii Inspectoratului Național de Patrulare aparținând automobilului pretinsului ministru de externe de la Tiraspol, Vitali Ignatiev. „Necorespunderea numerelor de înmatriculare și standardele naţionale”. Ziceam mai sus: e bine când lucrurile decurg precum e firesc. După 25 de ani de aiureli... FOST PROCUROR ARESTAT Mihai Murzac, ex-Procurorul General interimar în colaborare cu SPIA din cadrul MAI pentru că ar fi luat mită ca să influențeze punerea sub învinuire a unei persoane arestate în dosarul „terenurilor înstrăinate” de la Colegiul de Viticultură şi Vinificaţie (CVV), în care a fost reținut și fostul ministru al Agriculturii Eduard Grama. Şi e firesc să se întâmple anume astfel. Şi totuşi ceva parcă s-a schimbat... Recunosc că rareori reuşesc să umplu aproape o pagină (voi nu vă daţi seama din cauza formatului web) cu ştiri bune. Dar ceea ce urmează anulează multe şi nu prea lasă loc pentru mult optimism. COMISIA IMPORTUNEAZĂ Comisia de la Veneţia ar fi zis că schimbarea sistemului de vot . A răspuns previzibil. Căci nu cred că putea răspunde altfel. Să vedem ce vor zice ai noştri... LEANCĂ IS BACK! Asta nu știu dacă-i de bine ori de rău. Leancă a fost premierul de care nu mi-a fost rușine. Și nu au fost mulți din aceștia. Și anularea vizelor s-a făcut pe vremea lui, și acordul de asociere... Dar a fost şi BEM... Povestea cu BEM tot pe vremea lui s-a întâmplat. al Parlamentului. Zice că se va ocupa de relații externe. Ceea ce știe să facă mai bine. A și plecat la Bruxelles. Bine că nu la Moscova ori la Minsk. MOLDOVA REIA FINANŢAREA TIRASPOLULUI Ne bucuram acum câteva săptămâni că Moldova nu mai cumpără electricitate de la Cuciurgan. Și ne-a căzut bucuria-n scârbă. Moldova de la Молдавская ГРЭС, care aparține companiei ruse Inter RAO. Și măcar de-ar fi făcut-o în cadrul unui tender deschis... Pe bune, nu valorează mare lucru punctele de control vamal moldo-ucrainene, ori răţoielile cu scoaterea plăcilor de înmatriculare la mașini când faci asemenea mârlănii... Pe de altă parte, compania ucraineană „DTEK Trading” aparține miliardarului Rinat Ahmetov, un băiețel deloc inocent. Numai că ce ne pasă nouă de cine e Ahmetov când ne stă Tiraspolul în coaste?... GUNOIŞTE GENERALĂ Are dreptate Sandu Vakulovski când zice că toată Moldova e o gunoiște... Suntem în plină desfășurare a unei catastrofe ecologice. pe pielea lor zilele trecute. Cică din cauza că locuitorii din Bubuieci au blocat accesul mașinilor. E destul de credibil, dar primarul zice că pe acolo. Eu îmi cunosc moldovenii și nu prea cred că e o manifestație spontană... Dar bine, întrebarea acum e alta: de ce, în țara în care au fost implementate o sumedenie de proiecte tâmpite și aiurite, numai Wi-Fi-ul în troleibuze cât face!, nu s-au găsit nici resurse, nici minți ca să înceapă, cel puțin să înceapă, o infrastructură de colectare, reciclare sau incinerare a deșeurilor... Uite-așa și ne pomenim în mijlocul unei gunoiști generalizate... Dar cu Wi-Fi! ATAC LA LIMBĂ! Dacă ați crezut că toți anii aceștia cât s-a vehiculat și întărit faimosul dicton „Aţi vrut limbă, alfabet? Așa vă trebuie!” au trecut în zadar, greșiți. A venit momentul fructificării. Ministrul rus al educației, Vasilieva, vrea ca țările din fosta URSS . Iar ambasadorul rus zice că chipurile ” la noi. Dacă ați uitat, reveniți la editorialul meu de săptămâna trecută. Noi suntem țara în care o contravenientă cere să i se anuleze un proces verbal pentru motiv că e redactat în „limba de stat” și că ea nu o înțelege... Ah da, noi suntem țara, președintele căreia susține propunerea ministrului Vasilieva. Un singur lucru ar putea eventual să ne bucure: Moscova își joacă cărțile de coz... Scoate așii din mânecă. Ultimile resurse?... DODONIADA (dacă tot am pomenit de el)DODON AI-UE-REŞTE LA MOSCOVA Dodon ține un la Moscova în care atinge niveluri vertiginoase ale prostiei. Cică el ar afirma că noi nu suntem ca europenii, am fi diferiți. Aham, suntem marțieni... Deși... Dacă l-am ales pe Dodon președinte, se prea poate să aibă dreptate. ÎNTREBAŢI-L PE DODON Aşa când a fost întrebat dacă Rusia influenţeaza alegeri în alte ţări. Dodon ştie. Cum să nu ştie când îi râde Putin de pe billboarduri? DODON ŞI SECURITATEA Dodon să discute despre expulzarea celor cinci funcţionari ruşi. Cică i-a probozit. Măi-măi-măi... DODON CERE AMNISTIE PENTRU TIRASPOL Moldova anunţase anterior că nu are de gând să plătească gazul consumat de Transnistria. Niciun Președinte, oricât de Dodon n-ar fi el, nu poate îndrăzni să spună contrariul. Dar Halat-Alb a găsit cum să se descurce: el cică vrea ... Câtă mărinimie!... Cam atât.Cireșica de pe tort din această săptămână ne vine de la BNS. Experții Băncii Mondiale au dedus că, de fapt, ar trebui să avem decât acel calculat de BNS. Asta din cauza că populația a scăzut, iar indicatorul e calculat conform cifrelor „oficiale” mult mai mari. Toate bune, reiese că nu suntem chiar săraci-săraci (adică nici bogați tare n-am fi, să nu credeţi), dar în loc de întrebări legitime genul „unde-s banii?”, „cum lucrează sistemul de repartiție?”, „cum stăm la capitolul inegalități sociale?” etc., etc., unica reacție, atât din partea experților sus-numiți, dar și celor autohtoni a fost: „înseamnă că putem să tăiem din cheltuieli pentru medicină, învățământ...”. Jalnic... Mor experții de grija față de țară. Față de propria țară..."
4,http://www.vitalie-vovc.com/page/30,"Nu, acest text nu va fi despre vizita lui Erdogan la Chișinău, eveniment care și fără umila mea participare textuală beneficiază de cea mai largă mediatizare posibilă. Nu cred că a existat vreo instituție media care să nu fi scris despre ea sau „cetăţean responsabil”, și mă înscriu în această listă, care să nu fi postat măcar ceva la subiectul dat pe rețelele de socializare. E și firesc, într-un fel.Țin neapărat însă să vă scriu despre o altă vizită, totalmente uitată de mass-media din țară. Cu această ocazie cred că este important să-mi cer scuze în fața cititorilor acestor pagini. Din 2014 țin o rubrică permanentă în care comentez știrile care-mi par cele mai importante și semnificative din Republica Moldova. Bineînțeles nu există comentarii obiective și acei comentatori care-și reclamă „obiectivitatea” ar trebui ignorați fără regrete. Eu unul îmi reclam subiectivitatea sus și tare. Cu toate acestea, încerc, în măsura posibilului, să nu mă îndepărtez prea mult de „adevărul isotric” (sună hazliu această frază, nu-i așa?) și să-mi mențin cugetul limpede, să mă debarasez de poluanți ideologici sau tentative de manipulare. Din păcate, mecanismele manipulatorii sunt mult mai sofisticate și mai subtile decât am putea să le imaginăm. Iar autorul acestor rânduri este și el un muritor de rând... Oricât de mult nu aș strădui în a separa neghina de grâu, rămân prizonierul agendelor și listelor de știri pe care ni le propun instituțiile media. Iar această „agendă” este și ea un instrument, foarte eficient, printre altele, în arta manipulării... Dar să intrăm și în subiect, în sfârșit! Ieri primeam un mesaj de la un cititor pe messenger, care mă întreba dacă am văzut că Primarul orașului Bălți, Nicolai Grigorişin, a fost în vizită oficială la Botoșani, oraș din România, centru județean, cu care al doilea municipiu după importanță din Republica Moldova se înfrățea recent. În mod firesc această vizită ar fi trebuit oglindită în , căci vizita edilului bălţean în România a avut loc pe 5 și 6 octombrie. Și aș fi făcut-o neapărat, dacă mi se împiedica ochiul de cea mai mică știre care să fi vorbit despre asta... Dar nu a fost. Niciuna din instituțiile media importante din țară, de nicio culoare politică, nu a pomenit despre această vizită! Absurd!...Căci această vizită nu este despre o simplă vizită a unul primar din provincie (cât de „provincial” este al doilea municipiu din țară vă las să decideți) la alt primar din altă provincie. Simbolistica acestui eveniment depășește cu mult acest cadru periferic. Vorbim despre vizita unui primar care nu vorbește limba română (nici măcar la nivelul unui Shor sau Usatâi), care o face ostentatoriu, care se face ales nu în ultimul rând din cauza acelei atmosfere de ură interetnică cultivată de atâția ani în orașul Bălți. Vorbim de municipiul în care românofobia atinge probabil cotele cela mai înalte din Republica Moldova, iar pentru a fi ales e musai să ți-o afișezi cât mai vizibil. Vorbim de municipiul în care candidatul PCRM-ului (oraș-bastion pentru ei până nu demult) pierdea alegerile doar din cauza că era... moldovean și că vorbea o română relativ corectă!Nu putem ști care ar fi fost impactul mediatizării acestei vizite, dar cred ferm că ar fi fost unul fără îndoială pozitiv. Că nu au oglindit-o organele media filo-putiniste, putem înțelege. Dar de ce nu au făcut-o masiv pro-unioniştii, pro-europenii, ori măcar acei care luptă înverșunat, cel puțin declarativ, cu clivajele de tot felul, de la mass media „guvernamentală” până la așa numita „societate civilă”?... Ori poate că această stare de fapt a noastră le convine tuturor? Fiecare și-a găsit o nișă existențială și se simte bine-mersi cultivând mediul existent de care depinde? Pe bune, ce-ar deveni luptătorii pentru Unire, dacă Unirea s-ar întâmpla? Ce-ar deveni acei care combat „clivajele din societate” dacă ele ar dispare? Ce-ar deveni luptătorii pentru aderarea la UE sau la UV dacă chiar s-ar realiza (în treacăt fie spus, aceste două tabere din urmă sunt cele mai „sigure”, căci ambele scenarii țin de fantastic pentru moment)?... Putem desigur să presupunem că e doar un semn de nombrilism al capitalei sau lipsă de profesionalism... Să sperăm că-i doar atât, deși această ipoteză îmi pare mai jignitoare pentru profesioniștii din domeniu.Iar că să nu fiu bănuit de pălăvrăgeală în dodii, am să vă aduc chiar aici rezultatele unui mic exercițiu pe care l-am efectuat: am accesat pe rând o serie de situri media de la noi și am făcut pe fiecare un search: „Grigorişin” (pe siturile în rusă am căutat „Григоришин”). Și am mai făcut un search (контрольный выстрел, cum ar veni) pe google: „Grigorişin, Botoşani”. Iată ce am obținut: Nu am gasit nicio ocurenţă despre vizităOcurenţe prezenteEuropa LiberaDeschide.md (în septembrie anunţa vizita, dar nu am găsit ocurenţe despre vizita propriu-zisă)Ziarul de Garda10tv.md (în septembrie anunţa vizita, dar nu am găsit ocurenţe despre vizita propriu-zisă)Agora.mdNordnews.md (în septembrie anunţa vizita, dar nu am găsit ocurenţe despre vizita propriu-zisă)Unimedia.infoBTV.md (ştire doar în română)Jurnal.mdEsp.md („Spros i Predlojenie”: ştire prezentă)Ziarul NaţionalTVN.md (ştire prezentă)Realitatea.mdGzt.md (ştire prezentă)Publica.mdProvincial.md (ştire prezentă)Stirilocale.md Sputnik.md Omega (omg.md) Ava.md Kp.md Aif.md Să presupunem că nu știu eu să caut, ori că nu le lucrează (la toți!) search-ul... Atunci va rog să-mi băgați în comentarii linkul spre știrea care mi-a scăpat și am să vin cu scuze „oficiale”, căci nu am stele în frunte ca să-mi cadă.Îmi vine din ce în ce mai mult să cred că flora și fauna lumii mediatice de la noi ar trebui mai degrabă studiată de ecologi decât de sociologi ori lingvişti..."
4,http://www.vitalie-vovc.com/page/20,"Nu, moldovenii nu vor trăi mai bine în viitorul apropiat sau cel puțin mintal palpabil. „Dezoligarhizarea” ori, dacă e să folosim un termen mai puțin propagandistic, lupta împotriva corupției, de dragul căreia se fac coaliții abracadabranteşti (pentru a aduce prin acest cuvânt un omagiu ex-președintelui francez, Jacques Chirac) nu va face decât să perenizeze starea de fapt actuală din Republica Moldova, și asta în cel mai bun caz! Dar să amintim, înainte de a intra în miezul acestui text, și doar în linii mari, care este postulatul de bază călare pe care au ajuns la putere actualii guvernanți și care le servește drept scuză pentru a constitui „coaliţii temporare” fără durată limitată în timp: „Republica Moldova a fost un „stat capturat” de către un singur oligarh și pentru a trăi „ca europenii” trebuie să scăpăm cu orice preț de „pӑpuşar”. Orice argument de ordin „geopolitic” nu este decât un instrument pentru a „dezbina societatea” și ne împiedica să trăim în armonie și să construim un prezent și un viitor luminos”. Variate modulații sau registre de limbaj pot fi folosite pentru a reproduce teza resectivӑ, de la istericale agramatice pe rețelele de socializare până la rapoarte „tehnocrate”, cât se poate de oficiale, sau considerații sofisticate și savante cvazi-filozofice. Acest discurs, alimentat copios de o mașinărie impunătoare propagandistică, a funcționat de minune. Nu voi mai stărui asupra mecanismelor sau actorilor care au făcut posibilă „coaliţia situațională sau temporarӑ”, precum o numesc acei care o justifică, sau „coaliţia monstruoasă sau Kozak”, precum o consideră acei care nu o acceptă. Convingerea mea despre „imposibilitatea fericirii” în ceea ce ne privește nu-și are, însă, originea în argumentări de ordin naționalist sau „geopolitic”, ideologic sau pragmatic, tehnocrat (termen consacrat astӑzi), deși toate acestea, oricum nu le-ai suci, același lucru spun. La baza ei stă ceva mult mai profund, mai funtamental, ontologic chiar. Istoria umanității își are legile proprii, dure și implacabile, care nu tolerează excepții, și ea nu are capăt, oricât de multe volume despre sfârșitul ei nu ai scrie. Iar locul oricărui popor în această poveste a umanității se merită. Și dacă galoanele și gradele de noblețe se câștigă în jocurile cu ceilalți (fără îndoială, la această masă se trișează mult!), de respectul acestor legi depinde existența însăși a unui popor. Istoria este o placă de vinil infinită care își cântă simfonia indiferent dacă are ascultători ori ba. Vinilul este, din câte se știe, o materie fragilă. Deseori, nesăbuința oamenilor lasă urme adânci în această placă și atunci acul istoriei se împiedică, sare și reia turul... Căci această doamnă, istoria, este mărinimoasă și ne mai dă o șansă. Pentru a continua trebuie să ridici acul și să-l treci peste defect. Dacă n-o faci, nu ai cum avansa. Numai că tururile la un moment dat nu se mai repetă. Acul se satură și o ia pe altă pistă, jucând altă melodie. Iar noi suntem un popor cu defect... Unul adânc și profund. Și acul sare. Nu e nimic peiorativ aici, ci doar factual. În doar 10 ani, între 1940 și 1950, acest teritoriu a pierdut a treia parte din populație! Nici nu mă încumet să caut echivalențe pe mapamond... Căci ar exista și riscul să ne complacem în acest dulce rol de orfani și victime ale destinului... Fatală autocontemplare! Și nici nu ar fi adevărat, nu ar trebui să considerăm că suntem unicii cu „traume”... Ziceam, vinilul e o materie fragilă, iar lumea – sucită și neîndemânatică de când e ea. Totul e în capacitatea fiecărui popor de a muta acul mai departe! Evident – cu cât mai profund defectul, cu atât mai greu gestul... Iar a noastrӑ zgârieturӑ a fost adâncӑ, pâna la os... Dar alții au știut! Și o fac în fiece moment! Chiar în aceste clipe! Iată, poate cel mai grăitor exemplu: primul război mondial din care nu s-a învățat mare lucru (era și acela un defect) a generat regimuri totalitare în Europa, holocaustul și al doilea război mondial... Și atunci europenii și-au zis: „Plus jamais ça!” și au creat Uniunea Europeană. Da, UE este în primul rând despre securitate și despre pace, așa a fost ea concepută, UE nu este despre economie! Simplific, dar anume astfel s-a ieșit dintr-o buclă defectată și s-a sărit peste un defect. Europa își continuă simfonia! Dragă bătrină Europa, dragule vechi continent, curvă autoritară, aristocrată şi libertară, burgheză şi muncitorească, purpurie şi înzorzonată cu secole mari şi coloşi clătinîndu-se. Priveşte-ţi umerii gîrboviţi, nicio şansă să scuturi dintr-un gest, unul singur, mătreaţa veche, pielea moartă de ieri şi tabula rasa… De aici am putea crede în putregai nobil şi în suspensie. el mai pluteşte încă în acest iz de pucioasă. Crasă şi bătrînă Europa, cea care între două războaie şi chiar pînă şi în timpul mîngîia pentru binele său burta ţărilor din ale sale îndepărtate locuri şi cu pula în mînă iriga cu propria-i spermă sexele autohtone. Poti să-ţi revii după asta ? Poţi să-ţi revii din orice chiar şi din căderi fără fund. Noi am ştiut să urcăm noi am ştiut să coborîm, noi putem să ne oprim şi noi putem reîncepe… Europă a luminilor ori poate a întunericului de-abia nişte licurici în teatrele umbrei. De-abia o scînteie în noaptea care se lasă şi apoi se dumireşte, şi apoi un nou răsărit, după crimele din copilărie, erorile din tinereţe nu se mai rup aripile libelulelor de aur. … Ne-a stat ceva în gît şi noi dorim să scuipăm este puţinul elementar dar puteţi, stimată doamnă, să vă adresaţi nouă căci nu totul este pierdut nu nu totul este pierdut din miturile dumneavoastră de zori de ziuă aici soarele străluceşte pentru toţi şi noi mai credem. (Noir-Désir, L’Europe în traducere proprie din franceza: ) Ajunși aici, întrebarea întrebătoare e mai mult decât evidentă: Și, în caz de se strică pista, cum să treci peste? Cum se face? Aparent, simplu de tot. Două reguli de aur! Legi pe care nu poți să le ignori. Și nu sunt teoreme demonstrabile, ci axiome (!) fără de care nu poți trece acul istoriei mai departe: Recunoașterea și asumarea trecutului în totalitatea sa : nu se poate omite nimic, nu se pot accepta jumătăți de adevăr. (Da, în acești zece ani de exterminare sistemică în Basarabia a existat și holocaust, și „repatrierea” nemților în Germania hitleristă, și exodul băștinașilor în fața Armatei Roșii, și executări ale NKVD-iştilor, și deportări, și foamete organizată, și deznaționalizare!) Elaborarea de tabuuri, consacrate ontologic la nivel de definiție societală a binelui și a răului : Nazismul e rău! Comunismul e rău! Și nu pot exista discuții în societate la acest nivel. Ca exemplu elocvent: nu poate astăzi exista în Europa o forță politică sau mișcare (oricât de extremist nu i-ar fi discursul) care să poată arbora simbolistica nazistă! „Plus jamais ça” face parte din această paradigmă! Am putea aduce o multitudine de exemple de terapii similare sau încercări de terapie colectivă. Și doar dacă aceste două condiții sunt respectate, e posibil de mutat acul istoriei mai departe. În caz contrar, istoria o ia de la capăt. Până la uzura definitivă a pistei... Așa că nu ar trebui să se mai mire careva ori să caute milioane de justificări pentru a explica „succesul” țărilor baltice și, ca o polaritate opusă, acel noroi vâscos din care tot nu reușim să ieșim... Nu mai țin bine minte cine o zicea, poate Solzhenitsyn ori poate altcineva din marii ruși, dar a existat așa o zicală cândva: „Rusia nu va putea să se schimbe cât timp nu este scos și înmormântat Lenin din mauzoleu”... Revenind la noi și la acea „coaliţie situaţionalӑ” vom mai spune doar următoarele: acea înțelegere cu socialiștii nu este despre corupție sau calitatea aliaților (o fi Ţopii sau Dodon mai breji ca Plahotniuc?), nu este despre geopolitică (cu cine e mai bine, cu UE ori cu „Russkii mir”?), ci despre noi ca entitate în istorie. Am apucat-o pentru încă un tur... Și dacă nu înțelegem că nu poate exista acea „bunӑstare” sau „normalitate” a populației fără efortul necesar de a ne pansa și linge rănile, atungi degeaba. Istoria are legile ei. Ea este mărinimoasă, dar implacabilă cu acei care nu le respectă."
4,http://www.vitalie-vovc.com/page/10,"Cu 29 de ani în urmă, pe 13 decembrie 1991, în ceea ce urma să fie războiul din Transnistria. Ghenadie Iablocichin, Mihail Arnăut, Valentin Mereniuc, Gheorghe Caşu – iată numele primilor patru polițiști care au fost omorâți de bandiții separatiști. Nu cred că au rămas astăzi mistere referitor la ce anume s-a întâmplat atunci. Implicarea directă a Rusiei în conflict a fost confirmată de nenumărate ori chiar de participanții la acel război de partea Rusiei. Similitudinea cu alte războaie din ţările vecine cu Rusia (unele foarte recente) nu lasă mult loc pentru interpretări fanteziste: Rusia a creat „Transnistrii” ab nihilo de fiecare dată când s-a temut să nu-i scape un teritoriu de sub control. În Moldova i-a reușit. Astăzi Kremlinul controlează toate procesele din RîMî, inclusiv cele din mințile moldovenilor. Iar evenimentele săptămânii care a trecut confirmӑ acest lucru... Vom reveni la ele, dar nu înainte de a aminti că pe 15 decembrie a început, la Timișoara, Revoluția română, cea care însemna sfârșitul lui Ceaușescu. Orice nu s-ar spune, Revoluție a fost!, şi România și-a reușit Revoluția. Noi – nu. REACŢIONARII DIN PARLAMENT Ceea ce s-a întâmplat săptămâna trecută în Parlament altfel decât o „contra-reacție reacționară putinistă” nu poate fi calificat. Săptămâna și mai trecută CCM a suspendat legile despre transferul SIS-ului de la președinție spre parlament și legea care ar fi luat terenul fostului stadion republican americanilor. Vom vedea ce vor face cu suita de legi și hotărâri adoptate în această săptămână. Teamă mi-a că nu vor mai fi la fel de prompți... Și să nu-mi mai spuneți că nu e geopolitică la mijloc! Totul e doar geopolitică și numai geopolitică! Hoția e hoție, cum fără ea?, dar ce are legea refiritoare la statutul limbii ruse (de acum încolo funcționarii sunt ); legea referitoare la și proiectul despre ; hotărârea despre (nu carecumva să fie umbrit „9 mai” rusesc!) pe 8 mai și faptul că nu mai e zi de odihnă; cu hoția?!!! Desigur la pachet au mers și alte decizii: A) Biroul permanent al parlamentului cu 9 din 15 membri aparţinând noii majorități. B) A fost pe care nimeni nici nu l-a citit, se pare. C) ANI și-a văzut . D) Bunuri de stat, 8 la număr, pentru o sumă minabilă de 67 mln. (lei moldovenești – nu euro sau dolari). E) A fost anulată așa numita lege a „miliardului”, impusă pe timpuri de FMI pentru a ține pe linia de flotare sistemul bancar al RîMî (FMI tare s-a supărat, în trecat fie spus). Iar capac la toate a venit și una populistă: a fost . Ce să zic? Tare harnici deputați avem! TRACTOARE „BELARUS” ÎN LOC DE „ENTERPRISE” Drept răspuns opoziția nou-prezidențială nu are ce opune. ? No, pe bune, crede cineva în farsa asta? Iată eu, spre exemplu, nu prea cred în sinceritatea revendicărilor lor. Dar asta e lucru secundar, căci oficial ei sunt din capul lor, adică chiar vor bani și nu neapărat susțin opoziția. E doar o coincidență. În afară de tractoare, Litvinenco ne propune un adevărat plan - . Și nu unul, ci tocmai două! Eu unul nu înţeleg la ce bun să te chinui să scrii atâta amar de text când poţi reduce totul la două cuvinte şi un semn de interogare: „majoritate parlamentară?” SONDAJ – CATASTROFĂ Nu știu cât de credibil poate fi (pare destul de realist), dar arată următoarele: în caz de parlamentare PAS ar obține 37,4%, fiind urmat de PSRM cu 32,8%. Partidul „Şor”, plasat pe locul III, este susținut de 13,3% din respondenți, iar „Partidul Nostru” – 8%. Cu alte cuvinte, pro-europenii – 37,4%, pro-rușii – 54,1%. După primul tur al prezidenţialelor : „Oricare nu ar fi rezultatul turului II, putem afirma, fără pic de tăgadă, că acest scrutin, miza căruia a fost, mai mult ca oricând, geopolitică, a avut un singur mare câștigător: Kremlinul!” Cam astea au fost. Din cele mai mărunte: Moldova are un : socialistul Golovatiuc. Jora is back! Gheorghe Nazaruc, alias „Jora”, arestat săptămâna trecută de ucraineni, a fost . Ținând cont de tendințele din RîMî, aș miza pe faptul că Jora va fi degrabă eliberat. Chisăliţă de prune: Drept recompensă pentru toate eforturile RîMî de a reveni în sclavie, Kremlinul ! Să nu creadă carecumva careva că viaţa e din nou „povidlă”."
4,http://www.vitalie-vovc.com/page/9,"""Curtea închisorii"", 1890, Vincent van Gogh Fără mari preliminarii și digresiuni, cred că ar fi corect să afirmăm că noutatea săptămânii a fost la funcţia de Premier, în condițiile în care o majoritate parlamentarӑ nou-constituită a propus candidatul său. Cred că fiecare din domniile voastre a avut ocazia să citească varii și diverse comentarii, reacții, „analize” la subiectul respectiv. PAS mizează pe anticipate, chiar dacă aparent ei nu par să dispună de suficient sprijin pentru a obține o majoritate într-un eventual nou parlament. Un sondaj publicat săptămâna trecută (de către BOP) la dă celor de la PAS . Este primul publicat cu un scor care se apropie de 50%. Dar nici măcar acest scor nu este important acum, cӑci nu despre asta discutӑm. Ceea ce contează cu adevărat este soliditatea și seriozitatea proceselor legislative. Din acest punct de vedere decizia Curții Constituţionale este semnificativă și pozitivă, de ce nu?, pentr toți acei care ar putea să mai crediteze formațiunea statală „Republica Moldova” cu un minim de capital de seriozitate (subsemnatul nu face parte din categoria respectivă). Suntem deja deprinși cu surprize și răsturnări de situații din cele mai neverosimile, de aceea nu vom insista aspura scenariilor posibile. Cert este un lucru: în situația creată Sandu este clar un element blocant din punct de vedere al procesului firesc politic. Teoretic, ea ar putea, foarte legitim, beneficia de același tratament ca și Dodon, atunci când era suspendat pentru a vota anumite legi de către Parlament. Orice nu am considera, oricare nu ne-ar fi convingerile, anume președintele Maia Sandu este astăzi factorul blocant al unui proces firesc constituțional. E o situație de clasic în care acțiunile președintelui sunt clar în dezavantajul formațiunii politice pe care ea o reprezintă. Dacă ar fi să le găsim o caracteristică și doar una, nu vom pomeni nici obrăznicia, nici impertinența, nici lipsa respectului față de instituțiile statului, nici lipsa de inteligență strategică politică, căci din astea au curs ca dintr-un corn al abundenței peste toate partidele și formațiunile (peste altele chiar și mai mult), dar vom spune că acei de la PAS se comportă de parcă ar dispune astӑzi de o majoritate absolută în Parlament. Cineva ar trebui să le șoptească celor de la PAS că politica nu-i Facebook, comunicarea nu-i blogging, că în viața reală nu poţi da unfriend și bloca partide sau indivizi... Și nici statul nu este o pagină de Facebook cu nume „statul capturat”: Maia să lupte cu corupția (nu carecumva sӑ se apuce de acei care potenţial ar putea fi inculpaţi de „înaltӑ trӑdare”), iar Igor Grosu îi dă cu „Oamenii își doresc să curețe acest Parlament de escroci, de toți cei care fură statul” la de parcă nu tot oamenii i-au ales pe deputații actuali. Acum, dacă ar fi să urmăm logica ultimilor ani, Maia Sandu riscă să urmeze exemplul lui Dodon cu suspendări regulate și repetate pentru blocaj constituțional... Precedent, cum se spune, există. Bineînțeles, dacă CCM n-o fi și asta o „organizaţie” de gașcă politică, ceea ca nu ar trebui să ne mire prea tare. ROMÂNIA NE AJUTĂ De-i frig, de-i ploaie, de bate vântul (politic vorbind), România continuă , să susțină și să trimită ajutoare pentru Republica Moldova, absolut vitale pe aceste vremuri de urgie. Cel puțin, de această dată camioanele cu ajutoare nu au fost ascunse sub poduri și , în PMAN. Și cetățenii știu unde le-ar fi mai bine: nu se fac mai mici. Păcat doar că această „ştiinţӑ” o aplică doar la propria cămașă, căci când ajunge vremea de a alege, dau cu oiștea-n gard permanent pentru ca mai apoi să vrea „să curețe acest Parlament de escroci, de toți cei care fură statul”."
4,http://www.vitalie-vovc.com/page/8,"Săptămâna care a trecut a fost una extrem de anxiogenă. Din păcate, nici evenimentele săptămânii care vine nu ne anunță mai multă serenitate. Cred că vă dați bine seama că nu așteptarea deciziei CCM referitoare la eventualele anticipate a fost cauza, căci din această parte surprize nu aveau cum să vină. La urma urmelor, ce așa grav s-a întâmplat? , va mai tuna și fulgera pe platouri de televiziuni și din difuzoare radio, se vor mai război tabere de fanatasini înflăcărați și de troli virtiali pe rețelele de socializare, iar drept rezultat vom avea un parlament în multe asemănător cu acesta, asemănător cu toate celelalte parlamente de până acum, de la 1991 încoace. Ah, dar uitam de costul acestui scrutin. Dar suntem fericiți, nu-i așa? Nu ei vor plăti, ci noi. Iar noi suntem plătitori conștiincioși și recunoscători! MELEARDUL Un studiu curios a fost publicat săptămâna trecută. Același „meleard”. Cică de bani din Republica Moldova. Toate bune, dar stilul comunicarii degajă un amatorism de cea mai banală speță: „Colectarea datelor a fost realizată prin cercetări de tip open source, precum și prin feedback de la oficialii publici, membri ai societătii civile și alți actori cheie.” Doar surse fiabile! Și acest MELEARD magic! Nici mai mult, nici mai puțin. Se pare că imaginarul colectiv e blocat și nu poate depăși această cifră. Iar dacă mai auziţi pe undeva sintagma „consolidarea capacităţilor” sau „consolidarea mecanismelor” fugiți repede după un borcan de bologneze sau pesto, căci la sigur vi se servesc macaroane pe urechi! VACCINARE PENTRU TOŢI ROMÂNII Din ce în ce mai multe voci cer statului român . În pofida eforturilor oficialilor din RîMî care fac tot posibilul pentru a contracara una din cele mai eficiente măsuri de popularizare a unionismului (ba cumpără vaccin în China, ba scutesc de taxe vamale vaccinul din Rusia), realitatea este implacabilă: în caz de reală nevoie doar România ne este, a fost și ne va fi alături! DATORII LA GAZE Din cealaltă parte, de peste Nistru, doar bucurii ne vin! Moldova-GAZ, filială a Gazpromului, ne aduce aminte că, grație Tiraspolului, datoria . Ceea ce nu ne impresionează, căci, din câte se știe, moldovenii reacționează doar la „meleard”. Alte sume, mai mari sau mai mici, nu sunt percepute. Cam astea au fost. Din păcate (sau din fericire), așteptarea deciziei CCM a anchilozat orice altă activitate în țară... Dar uitam să vă spun despre ceea ce mă îngrijorează cu adevărat: ... Au fost observate mișcări de blindate în Transnistria... Iată acum să-mi explice careva cum trebuie să reacționeze și ce anume trebuie să întreprindă Chișinăul. Totul se plătește într-o zi. Totul! Și inacțiunea, și lașitatea, și „şmecheria”."
4,http://www.vitalie-vovc.com/page/7,"Săptămâna aceasta s-au împlinit 31 de ani de la adoptarea Declarației cu privire la Suveranitatea Republicii Moldova. S-a întâmplat în îndepărtatul an 1990, cu un an întreg înaintea imploziei imperiului sovietic. În ultima tentativă de a salva URSS-ul Gorbi s-a gândit să le acorde republicilor o iluzie a libertății ca mai apoi să le priponească cu un „acord federal”. Planul nu a funcționat, după cum bine vă dați seama. Dar să nu ne amăgim cu „trecutul glorios”. Cauza acelui ""eşec"" nu a fost nestavilita sete de libertate a popoarelor subjugate. Din cele 14 „republici-surori” (că doar nu vom număra și Rusia aici!) doar țările baltice i-au jucat o fentă urâtă lui Gorbatchev și au fugit din „închisoarea popoarelor” la prima ocazie. Geaba a băgat Gorbi OMON-ul peste ei, era prea târziu. Balticii au scăpat și de atunci nici nu s-au uitat înapoi. Astăzi sunt membri NATO (securitate militară) și membri UE (prosperitate economică). Noi am executat docil ce ni se poruncea de la Kremlin. Dar să deschidem DEX-ul şi să vedem ce fel de ciorbă de peşte e şi „Suveranitatea” asta: SUVERANITÁTE, suveranități, s. f. Calitatea de a fi suveran, de a dispune liber de soarta sa; independență; putere supremă. ♦ Atribut inerent, inalienabil și indivizibil al statului, care constă în supremația puterii de stat în interiorul hotarelor sale și în independența ei în relațiile cu alte state. Hmmm... Ce frumos sună: „de a dispune liber de soarta sa”!... Are cineva impresia că am avea ce sărbători sau celebra? Eu unul – nu. Apropo, planul lui Gorbi ar fi reușit dacă nu ar fi fost trădat de... propriii săi locotenenți. Nu, noi nu am luptat acerb pentru Independență. Ea ne-a căzut din pod. Oare ce am fi fost astăzi fără câțiva indivizi fără principii morale și avizi de putere din... Rusia? ÎNALTĂ TRĂDARE Astea fiind spuse, data a fost oarecum celebrată, în cel mai macabru şi perfid mod posibil: Ion Iovcev, directorul unicului liceu cu predare în limbă română din Tiraspol, liceul „Lucian Blaga”, din funcție de către autorităţile din Chişinău! A fost, fără îndoială, bomba săptămânii, poate chiar a anului! Orice nu ar invoca Ministerul Învățământului (cică , căci Iovcev depășise vârsta de 65 de ani), domnul director a publicat un mesaj pe o rețea de socializare care nu lasă umbră de dubiu despre faptul că anume a fost înlăturat din funcție. Geaba , geaba se acoperă cu prevederi legale. Trădarea intereselor statului „Republica Moldova” este evidentă. Concesia, una gravă de tot, acordată separatiștilor de la Tiraspol este mai mult decât simbolică... Eu am doar o mică nedumerire: am tot văzut în ultimii ani „combatanţi” mobilizându-se pentru apartamente gratuite, pentru partide politice, apărând orașe de corturi improvizate, luând cu asalt primării și chiar parlamentul... Dar nu am văzut mobilizare masivă pentru a protesta împotriva concedierii lui Ion Iovcev... Nu e o țeapă aruncată cuiva pentru că nu a făcut ceva anume. E mai degrabă o avertizare pentru noi, ceilalți, să fim atenți atunci când apar în prim plan „eroi” în uniforme militare noi-nouțe, înzorzonați cu tinichele. Ion Iovcev va fi bine. Europarlamentarul Eugen Tomac în calitate de consilier. Iar noi? Noi vom celebra și alte aniversări ale vasalității de neclintit a statului „Republicii Moldova” așa precum o facem și în acest an, fără ca să uităm să amintim iarăși și iarăși că . Ori poate că mai suntem?... 150 DE SECŢII ÎN STRĂINĂTATE Până la urmă socialiștii au pierdut bătălia pentru secțiile de vot. În străinătate ! Socialiștii de la CEC în frunte cu Lebedinski au fost nevoiţi să cedeze. Noutatea mă privește în cel mai direct mod: în regiunea pariziană vor fi deschise 6 secții! (!) Sper că nu vom mai avea de stat 4 ore în ploaie pentru a vota. Dar să nu ne culcăm pe o ureche: Lebedinski e încă șef la CEC... Carele , în perioada 13-14 mai, la Conferința științifico-practică „Tehnologiile procesului electoral și monitorizării alegerilor” – eveniment organizat la... Sankt-Petersburg! Cum organizează Rusia scrutinele o știe toată lumea, așa că... păzea! Observatorii vor trebui să dea dovadă de vigilență pe tot parcursul procesului electoral. Printre altele, această „acumulare de experienţă” s-a făcut pe bani publici. Și soțiile sus-numiților au acumulat experiență în domeniu. CEC zice că „persoane terţe” nu au beneficiat de finanțări publice. Dar oare pot fi considerate mult-stimatele doamne niște vulgare „persoane terțe”?... TOŢI DOAMNE ŞI TOŢI 23! A fost publicată electorali. Sunt 23! Cred că nici nu mai sunt necesare alte comentarii. E suficient să citești lista. Hilar! Să mori de râs, nu alta! 11 MLN PENTRU PROIECTUL DODON Tabloidul german Bild publică un material curios care ar trebui să ne intereseze în cel mai serios mod. Cică de dolari pentru a-l face pe Dodon președinte. Din fericire, nu toți moldovenii trăiesc în Moldova. Planul nu a funcționat. Eu zic că și mai mare ar trebui să fie curiozitatea SIS-ului pentru asemenea publicații! Dar la noi SIS-ul prinde oligarhi și luptă cu corupția, nu-i așa? N-au ei timp să investigheze așa chițibușuri. Cam astea au fost... Mi-ar place să pun punct aici, dar sunt obligat să mai vorbesc despre un eveniment care-mi pare foarte grav: la Otaci. BĂTĂI LA OTACI Nu știu ce se întâmplă exact la Otaci, dar sunt situații care potențial pot degenera rău în adevărate băi de sânge... Un grup de cam o sută de vorbitori de limbă rusă cu aproximativ 150 de cetăţeni de origine romă. A fost declarată și cred că autoritățile au dreptate să intervină promt și autoritar. Suveran, aș zice."
4,http://www.vitalie-vovc.com/page/6,"Cum n-ai suci-o și cum n-ai întoarce-o, dar noutatea săptămânii a fost asupra legendarei Real Madrid pe Santiago Bernabeu. Mare mi-a fost mirarea când am văzut multitudinea de mesaje jubilatoare pe pereții rețelelor de socializare, dar și mai mare stupoarea când am văzut numărul articolelor pline de extaz și bucurie după victoria echipei de la Tiraspol. Partea ce ține de mitul David vs. Goliat poate fi lesne înțeleasă, dar iată argumentele despre „imaginea Moldovei” și „sportul care unește” le vom demonta imediat, ca să nu prindă cumva rădăcini. Să nu credeți că Moldova a avut de câștigat ceva ieri. Dimpotrivă. În acea seară, după meci, spălam vasele și ascultam radioul. În acele zece minute rezervate meciului respectiv (era și firesc, ei au dedicat seara meciului PSG – Machester City) comentatorii francezi au descris cu destul lux de amănunte și au pipărat doar așa cum un francez poate s-o facă echipa de la Tiraspol. Au spus că proprietarii clubului sunt agenți KGB, că și-au făcut averea din comerț cu produse petroliere, țigări și alcool. Toate bune, nimic fals sau care ar putea să ne surprindă, nu-i așa?, doar că ei nu au spus nimic despre faptul că e o echipă din Transnistria, o regiune separatistă care nu este controlată de Chișinău, ci au prezentat-o ca pe o echipă... moldovenească. Despre ""imagine"" vorbeați? Ok... Cât privește „sportul care unește”, asta funcționează doar în cazul în care sportul este practicat în acest spirit, ceea ce nu este nicidecum cazul Sheriffului. Altfel nu ar fi publicat clubul o felicitare oficială cu ocazia a 30 de ani de „Independență” a „statului Transnistria”. Apropo, cum stăm noi cu regulamentul UEFA la acest capitol? Și celor de la Real Madrid, le-a explicat careva cum stăm noi la capitolul securitate în acea zonă? Poate ar fi cazul ca R. Moldova oficială să-i preîntâmpine că dacă pățește ceva Benzema, Hazard & Co la Tiraspol Chişinăul nu poate purta nicio răspundere? Cred că o simplă scrisoare, știți, din alea care circulă astăzi din ce în ce mai mult, cu declinare de răspundere oficială, ar fi suficientă. Ori poate tot de dragul „sportului care unește” au drogat rușii sute de sportivi pentru ca să câștige jocurile olimpice? Ori poate, elementar, au vrut să arate lumii cine e mai „tare pe raion”?... Ce ne mai rămâne? Ah da, un detaliu: nu știu cum se face, dar de câțiva ani suntem reprezentați la diverse foruri internaționale (pe care noi, e drept, le snobăm umblând cu nasul pe sus), gen Eurovision sau varii competiții sportive, de către indivizi care se străduie din răsputeri să ne prezinte drept membri a ceea ce se numește „Russkii mir”. Vă mai aduceți aminte cu câtă asiduitate se băga Kirkorov pe lângă Gordienko, reprezentanta Moldovei la Eurovision? Dacă nu v-am convins, puteți citi și . GRĂNICERI Între timp, probabil din acelaşi exces de fraternitate, similar cu „sportul care uneşte”, separatiştii au mai instalat . LACTate DE LA SIBIU Nu au trecut nici 30 de ani și iată că lumea a început să se întrebe: oare ce e „conflictul Transnistrean”? Hmmmm... Mare mister! „Laboratorul pentru Analiza Conflictului Transnistrean” (LACT) din Sibiu în colaborare cu Asociația de Istorie Balcanică (AIB) din București au anunțat : „Conflictul armat de pe Nistru – implicații politice și sociale pentru Republica Moldova”. Nu am de unde să știu ce va fi în acest studiu, „breakthrough” în gândirea științifică, fară îndoială, dar nu știu din ce cauză parcă simt un fel de anxietate... Nici nu știi cum ne pomenim cu o nouă viziune, inedită, asupra „conflictului transnistrean” pe urma acestui proiect. Nu de alta, dar viziuni din partea „lumii academice”, inedite și originale, „out of the box”, am mai văzut de-a lungul timpului, cu teorii începând cu războiul „directorilor roșii”, trecând prin „marele banditism” și terminând, mai recent, cu „războiul civil”! De aia și-i iubim noi pe cercetători: au imaginație și caută originalitate în toate câte întreprind! PACIFICATORUL STEINMEIER Nu știu cum ceilalți, dar eu unul habar nu aveam cine e președintele Germaniei (pariez că nu sunt unicul) până nu demult, iar numele lui îmi este asociat cu... Ucraina. Mai cu seamă cu acele protocoale și propuneri de „soluționare” a războiului ruso-ucrainean din Donbass. Propuneri devastatoare și umilitoare pentru ucraineni, în treacăt fie spus. Săptămâna trecută Steinmeier a fost la Chișinău. . Nu știm dacă a mai adus ceva (niște protocoale secrete?) și pe lângă cadoul de 10 mln de euro. Dar dacă îl vom găsi pe lista administratorilor la Nord-Stream 2, spre exemplu, peste vre-un an, nu cred că ar trebui să ne mire prea tare. GAVRILIŢĂ LA BRUXELLES Pe lângă Steinmeier, la Chișinău a fost și președintele Sloveniei, iar . Toată această activitate nu este altceva decât o tentativă disperată de a salva „soldatul Ryan”, statul „Republica Moldova”. E firesc. Fără acest „stat” toți acești președinți-miniștri-consilieri-ambasadori ce devin? Cine să mai aibă nevoie de ei? Dar o simplă consultare a statisticilor demografice ne va pune în faţa fatalităţii: acest lucru nu mai este posibil! TVR ne spune că 23% din populația țării o constituie acei care ... Dar şi despre asta . EXTINDEREA UE SE AMÂNĂ Citiți, vă rog, în care vă explicam din ce cauză Republica Moldova nu va adera în viitorul imaginabil la UE și unde vă spuneam că țările din Balkani sunt la rând, nu noi. Dar săptămâna trecută europenii au anunțat că și aceștia din urmă un timp indefinit. Popușoi însă îndrăznește să spună că abia spre 2025 R. Moldova va face cerere de adeziune! Credeți-i, oameni buni, credeți-i... FĂRĂ MEMORIE Mai an era lansat un film despre deportările moldovenilor perpetrate de către sovietici... Un adolescent de 14 ani care a jucat un rol în acel film destăinuia că a aflat despre acest tragic epizod din istoria noastră pe platoul de filmare... Cred că acest fapt m-a marcat destul de mult atunci: nu puteam să-mi imaginez că la 14 ani, un adolescent trecut prin sistemul nostru de învățământ, prin școli „de elită” chiar, să nu știe nimic despre istoria acestei țări... Săptămâna trecută, la Muzeul Naţional de Literatură ""Mihail Kogălniceanu"" , o nouă ediție. O carte pe care eu o consider drept una care trebuie să facă parte din lista lecturilor obligatorii în școli! Dar noi nu citim... Iar cei care nu citesc ... Și când nici nu o ai, cum se prezintă lucrurile?... Ferice de fotbal, căci mai strigăm câte un „gooooooool” din când în când... Chiar și atunci când sunt marcate în poarta noastră."
4,http://www.vitalie-vovc.com/page/5,"Meșterii grăbea, Șfările-ntindea, Locul măsura, Șanțuri largi săpa Și mereu lucra, Zidul ridica, Dar orice lucra, Noaptea se surpa! A doua zi iar, A treia zi iar, A patra zi iar Lucra în zadar! Recunosc: săptămâna trecută am avut ceva remușcări. Președintele RM, Maia Sandu, era deja pe undeva pe la Paris (mai departe de popor, mai aproape de mine), iar eu nu găsisem de cuviință s-o pomenesc de bine. Și cum stăm cu obiectivitatea, dom-le editorialist? Ai-ai-ai, rușinică, îmi ziceam eu... Dar a mai trecut o săptămână și îmi vine să mă felicit (că dacă nu m-oi lăuda eu, cine să mă laude?) penru intuiție și fler. Să detaliem deci! (Nu înainte de a-mi cere iertare pentru această digresiune nombrilistă și narcisică) Нет, ребята, все не так, Все не так, ребята!... Degeaba dați voi pe la ușa caselor mari... O să vă deschidă, dacă bateți, nu-i vorbă. Că așa sunt ei în casele celea mari, politicoși. Și pomeni o să vă dea, tocmai ca să nu pară nepoliticoși, și au și de unde, la o adică. Dar nimeni n-o să vă primească în casă: ni-meni! Hai să vă explic și de ce. Pe degetele de la o mână. Dacă e cu putinţă, vă rog un mic efort de imaginație. Închipuiți-vă că aveți o gospodărie mănoasă și arătoasă undeva într-un sat. Iar vecinul D-stră este un necăjit din ăia din care sunt în toate satele: om bun, cumsecade, dă binețe de departe când te vede pe ulița satului, te întreabă de sănătate, cumințel și cu ai săi, cel puțin nu vuiește satul din cauza lor, oleacă bețiv, deși nu bea de usucă, oleacă leneș chiar dacă nu se dă în lături de la muncă, oleacă prostuț chiar dacă nici n-ai zice că-i idiot desăvârșit, și... sărac, orici-ar face... Iar peste o casă trăiește un fel de „enfant terrible” al satului: un tip obraznic, violent, îngâmfat și încăpățânat, un scandalagiu care e și mare hoț pe deasupra. Și nu prea ai ac de cojocul lui, căci e o namilă de om și nu știe șapte. Și mai are și-un frate la primărie și un văr la poliție, așa că nici de „lege” nu prea se teme... Mai pe scurt, e un tip din ăla de care e mai bine să te ții departe, să-l ai mereu în vizor, dar să nu prea ai de afacere cu el. Numai că nici asta nu prea e cu putință, căci iese exact ca în povestea cu ursul: „măi Ioane, am prins un urs!”, „adu-l încoa!”, „dacă nu pot!”, „atunci lasă-l naibii și vino tu”, „dacă nu mă lasă el!”. Un tip care mereu crează probleme și tensiune. Dar iată că într-o zi vă bate la ușă vecinul ăla necăjit și vă roagă, fâsticit, boțindu-și șapca în mâini, cu privirile-n pamânt, să-l ajutați cumva, că vine iarna și are copii mulți, „Nouă suflete, coane Fănică, nouă, și renumerație... După buget! Mică, sărut mâna, coane Fănică”. Și vi se face milă de el, căci nu-i om rău, precum spuneam, și chiar ați avea mare nevoie de ajutor prin gospodărie și chiar prin casă, așa că îi spuneți, ca să păstrați distanțele de rigoare, că de ce nu?, că s-ar putea, că ar trebui să discutați și cu nevasta, să vă mai gândiţi la ce ar putea face (un fel de „foaie de parcurs”, în limbaj mai modern). Iar pentru moment îi puteți avansa o mică sumă de bani. În contul salariilor viitoare, de la sine înțeles, nu din milostenie. Mai departe însă iată ce se întâmplă: se duce necăjitul nostru... direct la nătărăul care vă crează permanent probleme și trag amândoi o beție de pomină de răsună mahala de cântecele lor... A doua zi, precum era și convenit, vecinul căruia mai nu i-aţi dat cheia de la ogradă şi de la casă, iarăși vă bate la ușă, la fel de fâsticit, chinuit și de mahmureală pe deasupra... Iată să-mi spuneți acum, dragilor? Cum ați proceda? Uite-așa o poveste. Iar pân’ la ziuă mult mai este... CIREŞICA DE PE TORT din această săptămână însă o voi trimite unei bresle întregi: jurnaliștilor. La Chișinău a fost Samantha Power, administratorul USAID. Ce este USAID nu cred că trebuie să vă explic, e suficient să fiți mai atenți la panourile rutiere din RîMî... După întâlnirea cu Gavriliţă a avut loc și o conferință de presă. Nu am fost de față, dar acei care au fost iată ce au povestit: cică „jurnaliștii” au adresat doar două întrebări, ambele pentru Natalia Gavriliţă: dacă va fi anul acesta târg de Crăciun la Chișinău și cât plătește Gavriliţă pentru gaze... Atât. Da, pân-la ziuă taaare mult mai este."
4,http://www.vitalie-vovc.com/page/4,"A comenta evenimentele săptămânii în Ajunul Crăciunului (un text care va fi citit chiar de Crăciun) este o misiune ingrată și oarecum delicată. Ingrată, fiindcă cititorii au alte pe capul lor, nu să stea pe net și să citească lucruri nu tocmai plăcute, și delicată, fiindcă nu prea-ți vine să fii tocmai tu acel care poluează cumva magia și farmecul sărbătorilor de iarnă. Voi profita deci de ocazia care mi se oferă pentru a vă dori, dragii mei cititori, sărbători luminoase de iarnă, pace în casele voastre și în inimi, cer senin de-asupra capului, dar și ploi la primăvară și la vară, multă zăpadă iarna și înțelepciune întotdeauna. Nu în ultimul rând, căci de doi ani urarea respectivă devine primordială, vă doresc sănătate, că-i mai scumpă decât toate! Ajunși aici, parcă s-ar cuveni și despre evenimentele săptămânii să scriem ceva, chiar dacă – fără mare tragere de inimă... VIOARA ELIBERATĂ Alexandra Conunova și-a recuperat, în sfârșit, vioara! Se pare că vameșii sunt oameni superstițioși și nu doresc să treacă o datorie de la un an pe altul. Cu atât mai bine! Să sperăm că această poveste e cu punct final la capăt și nu va avea continuare. FĂRĂDE(A)LEGERILE DE LA BĂLŢI Mai puțin de 10% din alegătorii orașului au participat la turul II al alegerilor primarului de la Bălți. Din păcate, legea nu prevede prag de participare pentru turul doi. Grigorișin a fost ales primar și nu cred că va avea mari remușcări sau reticențe în a-și exercita mandatul, la fel precum a făcut-o, de facto, fără a fi ales, pe vremea cât era Usatîi fugar. Despre legitimitatea mandatului nici nu ar trebui să discutăm. E o lovitură dură pe care autoritățile au aplicat-o democrației. Problema nu este că au scos-o pe Tauber din cursă. Problema e că au lăsat-o prea mult. Iar dacă tot s-a ajuns la punctul la care s-a ajuns, alegerile trebuiau anulate și luate de la capăt, iar rezultatele primului tur – invalidate. Repet aceeași mantră de când citiți textele mele pe Deschide.md (din 2014!): nu există lucru mai important și mai sacru decât procesele democratice! Dar cui să-i spui?... SE ÎNTOARCE PENDULUL Mare discuție a stârnit săptămâna trecută publicarea sondajelor despre popularitatea politicienilor. Nu cred că pierderea în popularitate a majorității merită discutată. Era absolut firesc și, respeciv, previzibil. Mai degrabă irațională a fost euforia care a precedat alegerile și care a urmat după. Așteptările oamenilor sunt aceleași că și întotdeauna, realitatea obiectivă este cea care este, latitudinea posibilităților politicienilor de a ameliora situația este milimetrică... Ziceam cândva demult, încă pe vremea domniei lui Dodon: în RM dilema alegerilor e simplă: trebuie să alegi între un politician care nu poate face ceva semnificativ și unul care poate face mult rău. Probema guvernării actuale este că ea însăși a mărit considerabil amplitudinea pendulului imaginar, cu acea perioadă premărgătoare alegerilor (să vă mai aduc aminte de isteria cu „statul capturat”? aveai impresia că e sfârșitul lumii, parol!) și cu așteptările setate foate sus pentru societate. Imposibilitatea obiectivă de a răspunde așteptărilor face ca pendulul să lovească foarte dureros acum, când perioada de euforie trece. Pe de altă parte, nimeni nu a anulat postulatul conform căruia promisiunile politicienilor nu-i privesc decât pe acei care le cred... Un alt aspect ar fi de menționat: vehemența celor care atacă guvernarea astăzi are cam aceeași intensitate ca și suportul acordat în perioada pre- și electorală. Nu mă refer, bineînțeles, la concurenții direcți politici. Ce se întâmplă, domnilor? Nu ați știut cu cine aveți de afacere? Aș... Acei care citesc regulat sau cu intermitențe editorialele de sâmbătă (altădată apăreau vineri) nu au cum să spună că autorul acestor rânduri este unul (prea)binevoitor cu exponenții puterii. Și nici mănuși nu am obișnuință să port... Cu toate acestea nu pot să nu constat, cu precădere în ultimile săptămâni, o anumită exagerare manipulatorie, hărțuială chiar, cu treabӑ şi fӑrӑ treabӑ, a guvernării majoritare. Dar vom pune punct aici pentru a reveni asupra subiectului respectiv în noul an care vine. Fiţi atenţi la informaţia care vi se aduce pe platou! Totul este comestibil, dar riscurile de indigestie sunt mari. Să aveți parte, Măriile Voastre, de sărbători luminoase alături de toți acei care vă sunt dragi, să aveți un an mănos, plin de bucurii și noi realizări! Ne auzim la anul!"
4,http://www.vitalie-vovc.com/page/3,"În sfârşit! În sfârșit o săptămână la înălțimea așteptărilor! Ah cât de rare sunt asemenea săptămâni! Câtă efervescență, câte evenimente demne de penița celor mai iscusiți umoriști și de cea mai acidă satiră! Mi-e și teamă să mă apuc să v-o descriu, nu cumva să nu fiu la înălțime... Apropo, săptămâna care vine, pe 13 februarie, se vor împlini 170 de ani de la moartea lui Ion Luca Caragiale. Iată cine s-ar fi simțit în largul lui în Republica Moldova anului 2022! Dar avem ce avem... Vă veți mulțumi și cu scrierile mele. Iar pe Caragiale vă invit cu insistență să-l citiți, măcar și pentru a vă da seama de decalaj. Nici nu prea știu cu ce să încep... Ne vom lansa cu cel mai hilar eveniment al săptămânii! La drept vorbind, nu țin minte când am râs cu atâta poftă. Nu știu dacă sunt capabil să aduc un echivalent în toți acei 30 de ani de „independență”. Poate mă ajutați? Dar nu vă chinui mult degeaba, vă zic la ce mă refer: la . Totul e genialisim în această poveste! Așadar, ce s-a întâmplat? Să începem de la început: Guvernul, studiind atent comportamentul virușilor de tip Covid-19, de neamul Omicron, constată că acesta este o fiară feroce de noapte și iese la infectat populația pașnică începând strict cu 22h30. Ar fi scos tancurile să împuște toți virușii până la ultimul, dar n-are. Iar Humvee-urile cu mitraliere asigură probabil securitatea frontierei la Est (acolo unde Transnistria iarăși face manevre militare) și nu pot fi deranjate așa cum a făcut-o iresponsabilul Dodon pe timpuri. Suntem convinși că guvernarea actuală este mult mai responsabilă și , de securitate, și nu „creșterea pensiilor și a compensațiilor la plata resurselor energetice”, căci nu degeaba am scăpat de Dodon și de Plahotniuc! Dar să revenim la noaptea care ne interesează: luând în considerație această situație excepțională, comisia pentru stări excepționale care tratează doar situații excepționale decide să închidă toate localurile fix la 22h00. O decizie justă, căci lasă oamenilor tocmai 30 de minute ca să ajungă fiștecare la casa lui, să închidă ușa, nu cumva să-l prindă dezmățul de afară. Fiți pe pace, , nu e chiar pentru Forever, ci doar Exceptional, precum comisia. Numai că cetățenii noștri nu s-au prins și nu au înțeles solemnitatea momentului. A fost cică ziua procurorului (un fel de Судная ночь pe rusește) și acei cu pricina, vreo 300 de persoane, au ajuns la clubul ATTICO pentru a serba această dată importantă, uitând, ca niște oameni fericiți ce se află în această țeară (e una din puținele caste care pot să-și permită să afișeze acest statut pe facebook fără a minți), de ceas și de scurgerea timpului... Și uite-așa s-a făcut ora 23h00... În același timp, undeva la un alt capăt de oraș, bravi super-eroi ai timpurilor noi, polițiști, unități de forțe speciale, frați cu însuși Zeus din vârful Olimpului de s-au învrednicit de numele „Fulger”, echipați și înarmați, au ieșit la luptă cu inamicii ordinii publice, în prealabil punându-și măști atotputernice și atotprotectoare (probabil de aia și le spune „mascați”). Așa și înaintau ei prin cinstita cetate a Chișinăului, hăcuind la covidași cu sabia cu sutele și doborând în luptă crâncenă omicronași cu miile, până au ajuns la poarta iadului de pe pămând cu nume falnic „ATTICO”. Acolo se ascundea toată Sodoma și Gomora Moldovei (apropo, nu-i exclus ca această metaforă să fie deloc o metaforă)! Au dat ei deci să intre în incinta dezmățului suprem, dar n-au putut! Belzebut s-a speriat de bravii noștri arhangheli și a închis ușa. Pe dinăuntru. Cu toți 300 de inși la pachet! A închis și luminile, mimând inocența angelică și cerându-le fiilor lui Zeus fițuică de la sfântul Petrea pentru a putea trece de poarta iadului. Sfântul Petrea țidulă nu le dăduse (nu-i exclus să fi fost și el printre acei 300 de cheflii) așa că bravii mascați au cam dato-n bară... Dacă ar fi avut un tanc (care, din câte știm deja, lipsesc ca specie în peisajul nostru), sau măcar un Hamvee (care, din câte presupunem, ne păzesc de război la frontiera cu Transnistria) ar fi nimicit acest cuib de draci de tot, dar... nu aveau. Așa că au rugat frumos să li se deschidă. Dar să te rogi funcționează doar la biserică (și asta cu intermitențe). La alte porți se negociază altfel, respectiv eforturile polițiștilor rămâneau fără răspuns. Și așa – timp de trei ore! Între timp, cinstita adunare, fără vudkă și tabaciok, fără lumină și distracție, a început să se cam sufoce... Și au început a suna la 112 și la... poliție ca să li se dea drumul afară! Ce coincidență: poliția era deja la ușă și de trei ore încerca să intre! Uite așa o poveste s-a întâmplat săptămâna trecută la Chișinău... Toate bune, dar să revenim la origini (nu, nu la celebra mă refer...). Totul a început de la intenția nobilă de a proteja oamenii de Omicron... Cred că atunci când 300 de persoane petrec peste trei ore înghesuiți într-un spațiu neaerist niciun virus nu poate să-i atingă! TRENULE, MAŞINĂ MICĂ Săptămâna care a trecut . O piesă interpretată de solistul formației „Zdob & Zdub” și orchestra fraților Advahov, „Trenulețul”. Dar să știți că nu trenul e mic, ci altceva. Nu știu ale cui anume, dar publicul s-a pomenit cu cuvintele inițiale ale textului schimbate. Cuiva i-a fost frică: nu care cumva să supărăm pe cineva vorbind, măcar și aluziv, despre Unire... Până la urmă a ieșit bine: ni s-a promis că va fi păstrată varianta inițială a textului. Vom trăi și vom vedea. Dacă cresc la loc ori ba. EX-DEPUTAŢI ARESTAŢI Un grup de tocmai săptămâna trecută pentru îmbogățire ilicită. O mică coincidență, absolut întâmplătoare: toți acești deputați au abandonat pe timpuri PCRM-ul lui Voronin pentru a adera la PDM sau la ŞOR. Nu ne supărăm. Să sperăm că logica respectivă (să-i zicem „algoritmul”) vă fi respectată și pentru ceilalți deputați care au trecut „subit” , din pure cionvingeri ideologice sau doctrinale, de la o formațiune politică la alta. Mai sunt, mai sunt... 75%! Este, fără îndoială, cea mai bună noutate a săptămânii! Întotdeauna am găsit că statisticile despre numărul celor care sunt favorabili Unirii în Republica Moldova sunt stranii. Adică îmi păreau prea mici. Mă rog, poate greșesc eu: știți cum e cu chestia aia cu bulele personale... Dar sunt totuși suficienţi indicatori care mă fac să cred că numărul „unioniștilor” e mai mare decât cel anunțat. Și unul din elementele care mă fac să cred acest lucru este faptul că propaganda antiunionistă a început, de ceva vreme, să insiste şi să ne convingă că orice ar vrea moldoveanul din partea stângă a Prutului, românul din partea dreaptă a aceluiași râu nu l-ar vrea și gata. Săptămâna trecută un sondaj realizat în România a arătat că ! ȘI PUNCTUM!"
4,http://www.vitalie-vovc.com/page/2,"Îmi scrie mai zilele trecute un prieten virtual, o persoană respectabilă de altfel, un mesaj pe FB: „de poziții dure în postările tale nu zic, m-am deprins”… Recunosc că am fost surprins și chiar m-a enervat observația respectivă. Apoi mi-a trecut… Tot ce am scris timp de 12 ani e în spațiul public. Accesibil și disponibil. Nu am retras și nici redactat ulterior o singură silabă! Astă vară, după , disponibil și el online, Valentina Ursu îmi spunea în offline că a fost surprinsă de faptul că am fost prea „cuminte” față de anii precedenți... Probabil își amintea de ultima noastră întrevedere când fierbeam și clocoteam... Irina Nechit, care a citit volumul „mesaje pentru burta de rechin” (apărut cu doar câteva săptămâni înainte de 24/02) mă întreba cât se poate de direct: „Care e frica ta principală? Războiul trei mondial?” Îi răspundeam: „Într-un fel, mă bucură că e așa de evident… Războiul e o angoasă permanentă”. (). Scriu toate astea nu pentru a mă justifica sau da explicații. La început am fost cuminte. Am încercat să conving. De-a lungul anilor am văzut și simțit cum se îngustează culoarul posibilităților. Trebuia să fii orb ca să nu vezi catastrofa spre care ne îndreptam... În mod firesc am devenit mai categoric și în postări, și în felul de a „bate clopotele”. E probabil ceea ce multstimatul meu prieten numește „poziții dure”. Suntem în plină desfășurare a catastrofei. Toate avertizările și „strigătele” mele au fost zădarnice. Dar aici recunosc că sunt prea orgolios. Nu au fost doar ale mele și îmi asum prea multe: la ce să asculte „persoanele respecatbile” de un oarecare editorialist, blogger, scriitor și poet cu reputație incertă?... Totul şi toate nu au fost decât „mesaje pentru burta de rechin”. La o adică, o altă întrebare e mai mult decât pertinentă astăzi: oare ce trebuie să se mai întâmple pentru ca beau-monde-ul de la Chișinău să înceapă a mișca?"
4,http://www.vitalie-vovc.com,"Pe 23 ianuarie au fost anunțate cele 10 filme din care se va alege marele câștigător al anului 2023. Toate celelalte premii au fost deja decernate. A rămas doar el: cel mai, cel mai… Cel mai râvnit. Consacrarea supremă a breslei! Și anul 2023 a fost unul de-a dreptul mănos! Îndrăznesc să afirm că, în sfârșit, Hollywood-ul (și nu doar) și-a revenit după criza COVID-ului. Nu știu dacă și-a revenit și din schizofrenia ideologică (iar crize au tot fost: „Me too”, „BLM”, ș.a.m.d.), dar calitatea filmelor selecționate anul acesta, anume din punctul de vedere strict cinematografic, e de cea mai înaltă probă (poate cu o singură excepție). După mine, am revenit la nivelul lui 2020, atunci când „Parasite” de Bong Joon-ho a fost marele învingător. În topul individual, similar cu cel pe care vi-l propun astăzi, îi acordam în 2020 întâietatea filmului lui Taika Waititi, „Jojo Rabbit”. Pe 10 martie vom afla cum vor fi distribuite statuetele anul acesta și care film va fi oscarizat. Până atunci însă vă propun un clasament propriu, de la cel mai bun spre cel mai... puțin apreciat (să nu uităm că totul e doar o chestie de gust). 1. Poor Things (Yorgos Lanthimos): Dacă e să considerăm cinematografia drept una din arte și s-o eliberăm pe cât e de putință de arcanele utilitariste (didactice, ideologice, propagandistice, distractive, etc, etc.), vom constata că filmul lui Yorgos Lanthimos este cea mai desăvârșită operă din cele 10 (în opinia autorului acestor rânduri, evident)! Realizatorul grec a reușit să mobilizeze toată paleta artificiilor tehnice posibile, începând cu trama epică (vom menționa că filmul este o ecranizare a unui roman de Alasdair Gray), decorurile onirice și costumele bine lucrate, lucrul meticulos și original cu imaginea, atât la nivel fotografic, cât și cel al planurilor și al secvențelor, sunetul și, evident, prestația actoricească de cea mai înaltă probă! Emma Stone, Mark Ruffalo, Willem Dafoe sunt briliantisimi! Trama filmului este următoarea: un medic excentric transplantează în craniul unei tinere care tocmai s-a sinucis creierul propriului ei prunc nenăscut. Avem deci debutul unei povești inițiatice transpuse cu brio de Lanthimos pe ecrane: inocența cognitivă a unui prunc asociată capacităților și posibilităților unui corp adult. Am putea dezvolta foarte multe aspecte, dar una din întrebările fundamentale la care încearcă să răspundă filmul este următoarea : Oare ce ar fi lumea cu adevărat și cum se vede ea de la o parte, dacă ne-am debarasa de convențiile societale pe care le adoptăm pe măsură ce ne maturizăm? E filmul anului, fără mari dubii, și va ramâne cu siguranță în istoria cinematografiei la fel precum a rămas „The Lobster” (2015), o altă realizare fabuloasă a lui Yorgos Lanthimos. 2. The Zone of Interest (Jonathan Glazer): Greu poate fi încadrat filmul lui Glazer în topuri sau competiții... „A scrie poezie după Auschwitz e barbar”, zicea Adorno. Dar cum e să faci filme despre Auschwitz?... Glazer a reușit! Și este probabil cel mai puternic film despre lagărele de exterminare hitleriste realizat vreodată. Rudolf Höss, comandantul lagărului, trăiește „după zid”. Are casă mare, dar relativ modestă, soție, copii, gradină, piscină, puțin gust estetic, dar compensat de aspirații... „Banalitatea răului”, au spus majoritatea criticilor. Pare-se că e mai mult decât atât: e povestea răului imposibil de stăvilit de un zid. E răul pe care-l stirpești de tot sau care te sugrumă și nu există „cale de mijloc”. „The Zone of Interest” este o capodoperă. Un film insuportabil. Jonhatan Glazer ne supune unei veritabile torturi, presa cinematografică ne stoarce de seva vitalității fără a ne prezenta o singură imagine „violentă”... Lucru fotografic impecabil, atât la compoziție cât și la nivel de paletă cromatică; coloană sonoră care, lucru rarisim, este unul din elementele primordiale constitutive ale filmului; prestații actoricești de cea mai înaltă probă ale lui Christian Friedel și Sandra Hüller... Și scena aia cu echipa de tehnicieni care fac curat la muzeul Auschwitz în zilele de astăzi... 3. Oppenheimer (Christopher Nolan): „Oppenheimer” este un candidat serios la Oscar căci corespunde foarte bine spiritului acestui premiu, poate cel mai bine din filmele nominalizate. Chiar dacă panoul monumental al lui Nolan gravitează în jurul vieții lui J. Robert Oppenheimer, filmul e mai mult despre crearea bombei nucleare cu toate implicările și consecințele aferente. Nolan ne-a obișnuit cu asemenea producții cinematografice, putem spune că este un elev model al casei (la Hollywood mă refer): trilogia cu Batman, „Inception” (2010), „Interstellar” (2014), „Dunkirk” (2017) au marcat spiritele și cinefilii. Este oarecum inutil să descrii o mega-producție de acest gen: absolut totul e la cel mai înalt nivel tehnic posibil și fiecare detaliu este cizelat cu meticulozitate. Rezultaul e și el corespunzător: filmul lui Nolan este „perfect”. Dar geniul este puțin despre altceva. În „Interstellar” Nolan a fost pe aproape, nu și în „Dunkirk” sau „Oppenheimer”. Dar poate că genul abordat e mai impermeabil la genialitate?… 4. The Holdovers (Alexander Payne): Pentru autorul acestor rânduri filmul este surpriza anului! El face parte dintr-o categorie specifică, cea a filmelor „de Crăciun”. E greu să aștepți ceva care ar sfida banalitatea sau depăși starea de beatitudine de mivină cvazi obligatorie genului, dar din când în când și la această categorie apare câte un film cu adevărat remarcabil, ceea ce a și reușit Alexander Payne cu „The Holdovers”. Trama filmului ne duce la o scoală-internat de lux, acolo unde proful de civilizație clasică, Paul Hunham (cu reputație autoritară inflexibilă) este obligat să rămână tutore la internat pentru câțiva elevi care nu pleacă în familii de Crăciun. Până la urmă acei câțiva elevi ramân unul: Angus. Filmul este despre singurătate, despre cauzele singurătăților și efectele provocate de coliziunea acestor singurătăți. O mică bijuterie, ținută în palme în mod special de prestația actorilor: Paul Giamatti, Da'Vine Joy Randolph și Dominic Sessa. Nu vom fi surprinși dacă careva din ei se va alege cu o statuetă. 5. Killers of the Flower Moon (Martin Scorsese): Așteptările au fost mari, povestea reală care a stat la baza filmului – de un dramatism incredibil și prea de tot cinematografică, mijloacele – ca la Hollywood, realizator și actori – spuma spumelor (Scorsese, DiCaprio și De Niro) la care am putea adăuga o adevărată descoperire pentru publicul larg – Lily Gladstone (să nu fim prea mirați dacă va lua premiul pentru interpretarea feminină), iată deci toate ingredientele pentru un film memorabil. Ceva însă îi lipsește. Ceva imperceptibil, care să-l treacă din categoria „memorabil” la categoria „capodoperă”. Exact ca la Nolan, dar cu puțin mai puține mijloace. În cazul acestor două filme e cinematografie industrială perfect previzibilă: știi cât bagi și știi cât scoți! S-a băgat mult în acest film și a ieșit un thriller bun de tot! 6. American Fiction (Cord Jefferson): Realizatorul care trăiește o adevărată poveste de succes legată de ediția 96 a premiilor Oscars este Cord Jefferson! „American Fiction” este primul său lung metraj și iată-l în lista celor 10! Indiferent de ce se va anunța pe 10 martie, e o victorie de proporții pentru Jefferson care a reușit o intrare răsunătoare în lumea mare, căci filmul a luat deja premiul spectatorilor la Festivalul Internațional de Film de la Toronto în Septembrie 2023 și un premiu la Golden Globes. Vom menționa, desigur, că vorbim și aici despre ecranizarea unui roman, „Erasure”. În linii mari, filmul este o satiră socială foarte finuță, care ia în derâdere câteva din clișeele societale de cea mai fierbinte actualitate. Thelonious ""Monk"" Ellison este un universitar care scrie romane lăudate de critici și specialiști, dar pe care nu le cumpără nimeni. Monk este afro-american, dar el luptă cum poate împotriva clișeelor rasiale. Exasperat, Monk crede că va face o diversie, un act de hooligan, și propune editorului un roman despre afro-americani, construit în exclusivitate din clișee, pe care îl numește „Fuck” pe de-asupra, și prezintă autorul drept un criminal asasin afro-american fugitiv. Spre marea stupoare a lui Monk, romanul este acceptat de către editură, publicat și chiar ia și un mare premiu literar! Pe bune, dacă era nevoie de o dovadă a faptului că Hollywoodul e în plină convalescență, „American Fiction” ne-o prezintă! Și nici succesul filmului la public nu-mi pare întâmplător. 7. Maestro (Bradley Cooper): Dacă privim atent la lista producătorilor acestui film (cu Martin Scorsese, Bradley Cooper și Steven Spielberg) înțelegem imediat din care cauză nimeni nu va căuta rentabilitate economică (cifre catastrofice la acest capitol cu peste 10 mln.$ investiți și doar câteva sute de mii recuperați la moment) și că filmul este un tribut pentru un tip din gașcă. Încă un biopic, de această dată unul pur-gen, dedicat lui Leonard Bernștein, considerat de mulți drept unul din cei mai mari compozitori și dirijori americani ai secolului XX. Tradițional, succesul unui biopic depinde în mare măsură de prestația actorilor. Rolul lui Lenny Bernștein a fost interpretat de același Bradley Cooper, iar acel al soției lui, Felicia Montealegre, de Carey Mulligan. Ambii – sensațional de buni. Dacă, pe de asupra, sunteți și pasionați de muzică, filmul lui Bradley Cooper vă va încânta cu siguranță. Un detaliu nesemnificativ, dar peste care nu am putut trece: pe durata a tot filmul eroii fumează. Credibil, evident, dar mă întreb dacă nu o fi și acesta un marker al non-conformismului. 8. Barbie (Greta Gerwig): Ar fi probabil greșit să-l excludem pe Noah Baumbach din tandemul de realizatori, într-atât cei doi sunt indisociabili. Filmul, până la urmă, este mult mai bun decât ne-am fi putut aștepta. „Barbie” a fost lansat practic concomitent cu „Oppenheimer” și ambele filme au benefciat de promovarea antagonismului de gen. Din „Barbie” ne va rămâne cel puțin un cântec: „What Was I Made For?”, pentru care Billie Eilish a și luat deja un Grammy, și o scenografie, inclusiv cromatică, greu de uitat. În rest, „Barbie” lasă o sensație de nedesăvârșit. Gerwig și Baumbach au vrut foarte mult să ne spună ceva, dar se pare că nu au avut curajul să meargă până la capăt. Ceva i-a ținut în frâu... Filmul, la nivel conceptual, pare destul de dezlânat, cu o mulțime de porți și ușițe întredeschise, dar nici un prag trecut. Chintesența lumii de azi. Cum să nu-ți aduci aminte de „Poor Things” în acest context? 9. Anatomie d’une chute (Justine Triet): Vom saluta prestația Sandrei Hüller. Filmul a fost învingător la Cannes anul acesta, dar subsemnatul consideră că „Fallen Leaves” de Aki Kaurismäki (premiul juriului la Cannes), spre exemplu, îi este net superior. Golden Globe pentru scenariu este deja o recompensă prea mare pentru acest documentar justițiar artistic. Bănuiesc că acest gen cinematografic e pe gustul multora, la fel precum există amatori care frecventează la nesfârșit varii procese publice, dar această „curiozitate” nu ține de arta cinematografică. Nu ar trebui să ne mire prea mult faptul că Franța a propus alt film pentru competiția celui mai bun film străin, „La Passion de Dodin Bouffant” de Trần Anh Hùng. Și ce păcat că acesta nu a fost nominalizat!... Nici „Fallen Leaves” nu a fost, de altfel, deși ambele mi-au părut la nivel. Dar vorbim deja despre cinema, nu despre „Anatomie d’une chute”... 10. Past Lives (Celine Song): Este unicul film care nu prea are ce căuta în această listă... am putea lesne adăuga 3-4 filme net superioare acestui produs fără mare noimă, dar așa se întâmplă în mai fiecare an. Povestea e de o banalitate rudimentară. Doi copii se iubesc. Unul pleacă cu părinții în altă țară. Anii trec. După ani ei se regăsesc pe una din reţelele sociale și se revăd. Dar fiecare are viața lui. C’est la vie. Past is past. Filme din astea sunt produse cu zecile, dacă nu cu sutele, în fiecare an. Cum de a nimerit anume acesta printre cele 10 nominalizate va rămâne un mister. Dar dacă e să ne aducem aminte de învingătorul de anul trecut, parcă nu ar trebui să ne mire o simplă nominalizare. Că doar nu va fi „Past Lives” învingătorul?..."
4,http://www.vitalie-vovc.com/2022/09/pozitii-dure.html,"Îmi scrie mai zilele trecute un prieten virtual, o persoană respectabilă de altfel, un mesaj pe FB: „de poziții dure în postările tale nu zic, m-am deprins”… Recunosc că am fost surprins și chiar m-a enervat observația respectivă. Apoi mi-a trecut… Tot ce am scris timp de 12 ani e în spațiul public. Accesibil și disponibil. Nu am retras și nici redactat ulterior o singură silabă! Astă vară, după , disponibil și el online, Valentina Ursu îmi spunea în offline că a fost surprinsă de faptul că am fost prea „cuminte” față de anii precedenți... Probabil își amintea de ultima noastră întrevedere când fierbeam și clocoteam... Irina Nechit, care a citit volumul „mesaje pentru burta de rechin” (apărut cu doar câteva săptămâni înainte de 24/02) mă întreba cât se poate de direct: „Care e frica ta principală? Războiul trei mondial?” Îi răspundeam: „Într-un fel, mă bucură că e așa de evident… Războiul e o angoasă permanentă”. (). Scriu toate astea nu pentru a mă justifica sau da explicații. La început am fost cuminte. Am încercat să conving. De-a lungul anilor am văzut și simțit cum se îngustează culoarul posibilităților. Trebuia să fii orb ca să nu vezi catastrofa spre care ne îndreptam... În mod firesc am devenit mai categoric și în postări, și în felul de a „bate clopotele”. E probabil ceea ce multstimatul meu prieten numește „poziții dure”. Suntem în plină desfășurare a catastrofei. Toate avertizările și „strigătele” mele au fost zădarnice. Dar aici recunosc că sunt prea orgolios. Nu au fost doar ale mele și îmi asum prea multe: la ce să asculte „persoanele respecatbile” de un oarecare editorialist, blogger, scriitor și poet cu reputație incertă?... Totul şi toate nu au fost decât „mesaje pentru burta de rechin”. La o adică, o altă întrebare e mai mult decât pertinentă astăzi: oare ce trebuie să se mai întâmple pentru ca beau-monde-ul de la Chișinău să înceapă a mișca?"
4,http://www.vitalie-vovc.com/2020/12/h-itur-moldoveneasc.2020.html,"Imagine: g4media.ro Aho, aho, ho-ho, ho-ho! Seara lui Sfântu’ Vasile, La mulţi ani, boieri, cu bine! Guvernanţi si deputaţi, Ia poftim de vă sculaţi, Dar și nu vă supăraţi, Daţi-vă lângă perdele Ș-ascultaţi vorbele mele. Dar şi voi, agricultori, Ia opriţi acel tractori Și-a claxoanelor vacarm Ca sӑ ne urӑm în calm! — Hăi, hăi! Roata-i, măi! S-a sculat mai an Bădica Traian Și s-o-ncălecat Pe-un tractor învăţat, Cu numele John Deer, Cumpӑrat nu pe-un clondir, Ci pe credit barosan, Și un grant american. — Roata-i, măi! Hăi, hăi! El în scări s-o ridicat, Peste câmpuri s-o uitat Să aleagă loc curat Di arat şi sămănat. Și-o arat: Lunile – câmpurile, Marţile – șesurile, Miercurile – fâneţele, Joile – pӑdurile, Vineri – cotele sӑracilor, Sâmbӑtӑ – parcelele ortacilor. Și-a mai trântit peste ogor, Ca sӑ-i fie mai uşor Și la roadӑ mai mult spor, Erbicide, pesticide, Și fosfaţi şi cu nitraţi, Ș-încӑ-un sac de „udobrenii” Ca sӑ ia mai multe premii. Cӑ i-o zis la prӑvӑlie C-ӑsta-i bun, e cu „magie”. Iar a şaptea ziulicӑ A scris foaie şi zapiscӑ Pentru ca al lui frӑţicӑ, La un minister slujbaş, Bun de blat şi aldӑmaş, Sӑ-i dea pentru toatӑ treaba O para şi o carboavӑ. A fӑcut proiect şi lecţii Cum sӑ rupӑ din subvenţii. — Roata-i, măi! Hăi, hăi! Iar când lucrul l-a sfârşit, Iată, mări, s-o stârnit O molimӑ pe pământ Și-o venit şi vara-apoi Cu mult vânt, dar fӑrӑ ploi, Pământu’ de-o secӑtuit Și sămânța n-o-ncolţit, Nici subvenţii n-au venit. — Roata-i, măi! Hăi, hăi! În lună, la săptămână, Ş-o umplut de aur mâna, Ca sӑ-l aibӑ la-ndemânӑ Dac-o fi sӑ dea o şpagӑ Slujbaşului din capitalӑ, Aşa de bine cӑ-i părea, Nici pe-acasă nu venea. La guvern când a sosit Mare jale a gӑsit: Doar ciocoi s-au oploşit Ce cu stânga ciocӑneau Şi cu dreapta secerau, Și din gurӑ flecӑreau O limbӑ pӑsӑriceascӑ Pe care-o numeau „moldovneascӑ”, Iar în capul lor, pe tron, A vӑzut şi un dodon, Şi moscali ce-naintau, De păreu că înotau, Ca peştele-n heleşteu: Numai vai şi vӑ-le-leu! — Ș-înc-o dată roată, măi! Hăi, hăi! Când vӑzu atâta jale, Puse coada pe spinare Ş-o tuli în fuga mare La cea luncă de scăpare: Lunca mare – Frunză n-are; Lunca mică – Frunza-i pică, Sai, voinice, ş-o ridică! — Roata-i, măi! Hăi, hăi! Porni badiţa prin ţarӑ Cu îndemn şi cu ocarӑ, Luă ciocanu şi dă cioc, boc, Și-mi dădu lumea la loc Şi-i mai dă şi una-n splină Fӑr de somn, fӑr de hodinӑ. Și pe toţi i-a adunat, Și i-o pus de au votat, Pe dodon l-au detronat. Ş-au ieşit cu toţi din casă De-au ales nouӑ crӑiasӑ. Și mândra jupâneasă Auzea tocmai din casă Scârțâitul carelor, Chiotul flăcăilor, — Roata-i, măi! Hăi, hăi! Am mai ura, am mai ura, Dar nu sântem di ici, di colea. Sântem di la Buza Veche, Unde-i mâţa streche, Iar motanul, bată-l focu’, Mi-a ros mai an cojocu’, Ș-am rămas într-un ilic, De mă ia benga de frig. Am mai ura ş-am mai ura, Dar ni-i teamӑ c-om însăra, Noi crӑiţa am ales, Dar colacii tot nu ies. De-am avea şi-o guvernare Parc-ar fi mai cu trecare, De-am avea şi deputaţi Poate-am fi mai împӑcaţi. Vrem si noi un stat, Unde-am fi boieri bogaţi Cu giubeli – Di nuieli; Cu papuci – Di coj’ di nuci; Undi-s câinii îmbrăcaţi Cu paltoane, Cu bastoane Şi cu ghete-americane! Busuioc verde pe masă, Ramâi, gazdă, sănătoasă, Că mă uit la altă casă, Unde-i fata mai frumoasă Și nevasta mai aleasă. Și casa nu ni-e departe: Doar o apӑ ne desparte, Apa Prutului Pe carge curge lacrima durutului. Aho! Aho! opriţi, flăcăi! Ş-înc-o dată, măi flăcăi, Căci iar mi-i sete, iar mi-i foame. Ş-înc-o dată, măi Ioane; Iar mi-i foame, iar mi-i sete. Ş-înc-o dată, măi băieţi. La anu şi la mulţ’ ani! Aho, aho-ho-ho-ho! ()"
4,http://www.vitalie-vovc.com/2021/12/heavy-metal.html,tata nu a scris poezii de altfel - nici prozӑ a avut o viaţӑ „prozaicӑ” cӑrţile pe care le pӑstra pe raft erau groase şi grele ca metalul heavy books about heavy metal cӑrţile tatei erau despre metal despre rezistenţa materiei tata nu a fӑcut disidenţӑ tata nu a fost membru de partid tata era din altfel de materie solidӑ rezistentӑ tata nu a ştiut sӑ picteze desenele lui erau toate liniare executate pe hârtie milimetricӑ trase cu rigla şi cu creionul simplu nimeni nu a ştiut sӑ tragӑ drepte de diferite grosimi cu acelaşi creion mai bine ca tata tata ştia cӑ dreptele nu sunt toate la fel tata avea un set de peniţe pentru tuş şi câteva sticluţe de tuş negru – verde – albastru – roşu tata nu a fӑcut caligrafie decât atunci când l-am rugat sӑ ne scrie „frumos” o pancartӑ pentru şcoalӑ am avut cea mai frumoasӑ pancartӑ în biroul tehnic pe care-l conducea am vazut zeci de desene tehnice executate impecabil cu tuş negru – verde – albastru – roşu erau cele mai frumoase desene tehnice executate vreodatӑ cu o multitudine de cifre mistice coborâte direct din heavy books about heavy metal când a murit tata uzina îi mai datora câteva luni de salariu uzina i-a fӑcut gard din metal la mormânt din contul datoriilor la salariu heavy metal. too heavy metal. too much books for this too heavy metal...
4,http://www.vitalie-vovc.com/2021/12/ucenicie.html,"Ucenicul (Kiril Serebrennikov, RUS, 2016 (Ученик)) : În mai 2017, la exact un an de la proiectarea filmului la festivalul de la Cannes, au loc percheziții la domiciliul realizatorului Kiril Serebrennikov. În luna august a aceluias an Serebrennikov este arestat de către autoritățile ruse pentru pretinse deturnări de fonduri alocate teatrului pe care îl conducea. Realizatorul a fost plasat în arest la domiciliu, iar în iunie 2020 este condamnat la 3 ani cu suspendare. S-ar părea că nu există legătură directă între aceste două șiruri de evenimente, dar dacă veți privi filmul lui Serebrennikov și îl veți situa bine în contextul socio-politic rus, o corelație imediată devine mai mult decât evidentă. Reacția bolnăvicioasă a sistemului opresiv nu face, acum, când au trecut deja cinci ani de la apariția filmului, decât să accentueze și să valideze (dacă ar mai fi nevoie de așa ceva) justețea și incisivitatea celor relatate. Așa ceva se poate întâmpla: voluntar sau involuntar, un cuvânt spus, un articol, un cântec, în cazul nostru – un film, nimerește exact în țintă, peste o bubă puroindă, în nervul dezgolit. Și atunci reacția e pe măsură chiar dacă la moment poate să ne pară drept supradimensionată. Filmul relatează povestea unui elev, Veniamin, care consideră că lumea a luat-o razna, că forțele malefice devin omniprezente și că doar el deține cheia izbăvirii. Fiindcă el citește din cartea sfântă, din Biblie, fiindcă el deține cheile sacrului grație acestor lecturi. Și fiindcă el este „știutor”, iar ceilalți, indiferent de cine ar fi ei – colegi de clasă, învățători, directoare, preot, propria mamă – nu sunt decât niște ignoranți, Veniamin consideră că poate decide de soarta lor. Dar filmul nu este doar despre fanatism religios și monstruozitățile generate de el. Această tumoare se dezvoltă în văzul tuturor, inclusiv al autorităților (școala, poliția, biserica) și nimeni nu îndrăznește să i se opună. Mai mult decât atât, unica persoană care înțelege ce se întâmplă cu tânărul băiat și care încearcă cumva să se împotrivească este sancționată... Fiindcă „autoritățile” nu îndrăznesc să combată răul evident care poartă hainele ideologiei oficiale. Dacă nu ați privit încă acest film, se impune! Pentru o mai bună înțelegere a lumii de azi. (film recomandat în Revista Timpul din România, ediția Republicii Moldova (nr. 7))"
4,http://www.vitalie-vovc.com/article-poduri-nr-4-122571980.html,"- Tată, tată, dar ce strigă ei după „Ceauşescu”? „Ceauşescu” şi mai ce? - „Ceauşescu PCR...” Tata este vizibil iritat... - Dar ce-i asta „PCR”? - „Partidul Comunist Român”, Îmi răspunde răspicat... - Dar noi vorbim româneşte? Tata se bîlbîie, s-a-ntunecat. - Nu, noi vorbim moldoveneşte... , - Da? Dar eu înţeleg ce zice Ceauşescu... Tata din dinţi scrîşneşte... - Nu auzi? Ei zic „floare” şi noi „floare”. Ei zic „soare” şi noi „soare”... Îl privesc pe tata cum strîmbă nişte accente cu stupoare... Tata se răsteşte supărat: - Gata, m-am săturat! Şi-nchide radioul. O linişte apăsătoare... Îl porneşte din nou, dar caută „Radio Moldova”. - Să nu zici nimănui ce-ai ascultat... Eu nu prea înţeleg, dar nu-mi place Să-l vad pe tata ridicol şi jenat. La radio cîntă ceva, nu mai ştiu ce, am uitat. Maşina noastră, un Moskvich portocaliu, model 2140, avansa încet. Pe un drum de-a lungul Prutului. În dreapta nostră – frontiera de stat: Sîrmă ghimpată şi turnuri de observaţie Care defilau unul după altul în sensul opus istoriei. Turnuri şi sîrmă ghimpată asemănătoare Mai văzusem într-un film despre război cu lagăre de concentrare Şi deţinuţi sovietici luptînd pentru eliberare... Numai că de această dată în interiorul ţarcului eram noi Şi sîrma ghimpată părea fără capăt... Şi Prutul se scurgea la vale într-atît de ademenitor... Iar noi tăceam de teamă să nu scoatem, din întîmplare, Vreo vorbă într-o limbă străină interzisă, românească. Eram în 1983 şi peste apa Prutului nu se vedea încă niciun pod."
4,http://www.vitalie-vovc.com/article-plr-atenteaz-la-coletele-emigra-ilor-122629174.html,"Acum o lună scriam despre semnificaţia şi importanţa posibilităţii pentru familiile emigraţilor de a continua să folosească serviciile transportatorilor de colete numite „neacompaniate”… (Vă invit pentru o mai bună înţelegere a ceea ce voi spune mai departe). îi anunţă sfîrşitul. Acest pod despre care scriam, ori va fi tăiat definitiv, ori preţul acestor colete va creşte foarte semnificativ, ceea ce înseamnă exact acelaşi lucru (în cazul în care această „strălucită” iniţiativă legislativă va trece, bineînţeles) Citiţi atent: „Procedura de licențiere a transportului de colete, inclusiv a coletelor alimentare, trebuie să conțină prevederi privind obligativitatea echipării unităților de transport cu compartimente frigorifice, în cazul transportului coletelor alimentare.” Ce înseamnă această frază? 1. Transportatorii vor trebui să plătească o dijmă (licenţă, patentă, impozit, puţin contează forma), ceea ce înseamnă o scumpire automată a preţului la transport. Ori vor fi distribuite gratuit? Mă îndoiesc. 2. Vor fi necesare investiţii foarte mari pentru a transporta produse alimentare. Puţini transportatori vor face-o, iar cei care vor investi, vor repercuta imediat costul asupra preţului coletelor. Eu nu ştiu în ce minte bolnavă nasc asemenea iniţiative. Textul acestui comunicat este de o ipocrizie, perfidie şi cinism fără pereche. Cît face doar mostra respectivă : „Aceasta va permite păstrarea legăturilor dintre emigranții moldoveni și membrii familiilor acestora, din țara de origine.”… Ei, nu mai spuneţi! Iar acest alt fragment este efectiv hilar prin ridicolul său: „Aceasta va permite transportarea coletelor alimentare cu respectarea normelor sanitare și igienice, ceea ce va avea un impact pozitiv asupra sănătății publice și va reduce numărul cazurilor de intoxicare cu alimente perimate în urma unui transport îndelungat în condiții neadecvate.” Ah, ce grijă subită faţă de sănătatea cetăţenilor! Eu nu am auzit pînă în prezent de niciun caz de acest fel, în schimb, încă nu am uitat de scandalul cu „sfredelul” cu care se opera în unul din spitalele Moldovei şi ştiu foarte bine cît costă medicamentele în Moldova... Tentative de a „regulamenta” transportul de colete au tot existat în ultimii ani. Cum să nu ? Atîta bănărit – şi curge pe-alături… Niciun partid din guvernare însă nu a avut tupeul să-şi asume această decizie. Acum însă e ceva mai diferit: iniţiativa vine de la PLR, un partid-fantomă, neales de nimeni (frate din acest punct de vedere cu socialiştii lui Dodon), căruia puţină lume îi acordă şanse de a fi ales în următorul Parlament (Desigur, dacă nu debarcă Sturza şi milioanele lui, pentru a cumpăra nişte procente acolo, dar aici ar trebui să ne întrebăm în ce măsură îi convine PLDM-ului acest lucru, ţinînd cont de legăturile strînse din trecut între milionarul Sturza şi discipolul său, (nu) mai puţin milionarul Filat. Dar acesta este un alt vast subiect şi nu încape aici.)… O încercare de a scoate cartofii fierbinţi din jăratec cu mîini străine ? Vineri, un prieten de-al meu trebuia să recupereze un colet de-acasă. Dar microbusul a venit gol… au ajuns doar pasagerii... Vameşii din România s-au străduit: au reţinut coletele în vamă. Coletele au ajuns pînă la urmă, dar abia duminică… Celor din Italia le-a mers mai puţin, coletele lor au fost pur şi simplu „confiscate”… Oamenilor, elementar, li s-au furat bunurile. Eu nu ştiu ce muscă i-o fi muşcat pe „fraţii” noştri. Nu m-ar mira deloc musca să stea chiar la Chişinău. Doar imaginaţi-vă volumul de business care se pierde ! Cum să nu pui laba pe el? De ce spun că aţele de la Chişinău se trag? Vedeţi bine, regulamentele UE nu s-au modificat, dar iată comportamentul vameşilor… Nu-ş’ cum nu coincide această bruscă schimbare de atitudine cu „succesele notorii de integrare europeană” şi cu mesajele insistente de susţinere pe care le primim de la oficialii europeni. Dar astea nu sînt decît presupuneri neîntemeiate, din păcate... De, ce pot eu, biet emigrat, crede altceva? Şi un alt gînd, în loc de epilog : nu ştiu cum se face, dar de fiecare dată cînd aud vre-un deputat ori politician îngrijorîndu-se pentru soarta mea, mă aştept la ceva rău. O singură rugăminte am : stimaţi (cineva cred că-i stimează totuşi) deputaţi, guvernanti, miniştri şi restul, nu-mi mai cautaţi atîta de grijă, nu de alta, dar teamă mi-e să nu pot duce în cîrcă atîta bine…"
4,http://www.vitalie-vovc.com/article-de-ce-acum-59600428.html,"Nu am mai scris nimic de 11 ani… De 11 ani sînt plecat din ţară. Două dimensiuni şi un dialogism simbolic perfect… A venit timpul să revin, cel puţin în una din patriile mele. Necesitatea pur fiziologică de a scrie a învins legea geometrică. Două linii paralele nu se intersectează niciodată doar dacă ne este « paralel » de ce se întîmplă acasă, în cealaltă patrie. Sau de ce se întîmplă cu noi, cei plecaţi în străini. Yo-yo-ul sentimentelor (speranţă – ură – nedumerire – speranţă – nedumerire – speranţă – mînie – nedumerire – dezgust…) prin care m-a făcut să trec ţărişoara mea de mucava începînd cu aprilie 2009 m-a readus la viaţă. Mi-a trezit, aidoma unui electroşoc salvator, un al doilea « eu » pe care l-am sacrificat manoleşte pentru a zidi altceva, la fel ca şi mulţi alţi pămînteni de-ai mei. Nu că aş fi reuşit să zidesc mare lucru între timp (probabil proporţional şi cu valoarea jertfei aduse), dar a venit timpul să slobozesc cîinii din prinsoare. Blogul pe care îl lansez astăzi nu este decît un raspuns cît se poate de egoist la această chemare. Nu este decît un punct de vedere, situat la 1975.17 km de Chişinău. Îmi veţi ierta, sper, stîngăcia stilistică, gramaticală, lexicală, semantică, etc. etc. Acum 11 ani eram doar un învăţăcel în ale scrisului (un profesor de-al meu căruia îi prezentasem un mic text ce se voia literar spunea: « E bine, încă puţină carte şi va fi chiar bine »). Din păcate, timp de 11 ani am uitat si ţîrul de carte pe care-l aveam… Edouard Hériot spunea : « La culture est ce qui reste lorsque l’on a tout oublié ». Să ştiţi că sînt o persoană cu un nivel de cultură al naibii de înalt! Şi mai sper ca electroşocul salvator să nu devină scaun electric. Baftă mare !"
4,http://www.vitalie-vovc.com/article-aritmetic-electoral-sau-raiul-pcrm-ului-59688876.html,"Voi începe cu o sentință care la sigur va lăsa multă lume perplexă și, dacă tot am pomenit de aritmetică (Definiție DEX : ARITMÉTIC, -Ă, aritmetici, -ce, s.f., adj. 1. S.f. Parte a matematicii care se ocupă cu proprietățile elementare ale numerelor raționale), o voi numi teoremă : « În Republica Moldova democrația nu poate funcționa ». Cînd zicem teoremă, subînțelegem și o demonstrație, cel puțin așa am învățat eu la școală (Cred că politicantropii noștri ar trebui și ei să adopte acest mod de gîndire, dar, din păcate, aceștia din urma se cred semizei (cei mai modești dintre ei) și operează doar cu «axiome»…). Dar să revenim la « elementarul » și « raționalul » din definiția -ului. Voi încerca să demonstrez ce am evidențiat în Bold (traiască Bill Gates, Microsoft si sfîntul Word) mai sus și voi încerca să fiu cît mai rațional și mai elementar. Să considerăm prima cifră și anume cea a numărului de alegători din Republica Moldova. De fapt, abordăm un subiect aparte. De la un scrutin la altul numărul alegătorilor oscilează fantasmagoric, variind în proporții de sute de mii… Mai mult chiar, se mai întimplă că și crește! Într-o țară în profundă criză demografică pare, cel puțin, bizar. Nu cred că CEC-ul mai controlează ceva în acest domeniu. Eventual am putea să oprim demonstrația aici spunînd că din momentul în care ipoteza este greșită rezultatul nu poate fi corect, dar să incercăm totuși să facem abstracție de acest supărător « detaliu ». Așadar, să presupunem că în Moldova ar exista 2 600 000 alegători și că aceasta cifră ar fi relativ exactă. Acesta este primul număr pe care ar trebui să-l reținem. Acum să aducem și o altă ipoteză, de astă dată verificată de nenumarate ori la scrutinele din toată lumea cea bună unde, chipurile, am rîvni si noi să ajungem : 20 % din electorat este atras de extreme (vezi, spre exemplu, scrutinul din aprilie 2002 din Franța, unde Le Pen acumula 17,79% după turul doi la prezidențiale ). În plus, acest electorat este extrem de fidel, extrem de ușor de mobilizat, căci extrem de disciplinat. Nu degeaba li se spune « extremiști »! Nu prea aș vedea de ce în Republica Moldova lucrurile ar sta altfel. Spre deosebire de mulți din co-naționalii mei, nu consider că avem un popor mai « bou » sau mai « necărturar politic » decît în altă parte. Istoria a făcut în așa fel încît extrema politică în Republica Moldova sa fie reprezentată quazi-total de către o singură grupare politică : PCRM. Să considerăm și această ipoteză drept una valabilă. Aș putea să argumentez și la acest subiect, dar nu aici și, oricum, nu mai are rost. Toate cele spuse mai sus ne permit, în sfirșit, și primul calcul : 20% din 2 600 000 de alegători fac exact 520 000. Cifră care nu e deloc departe de numărul alegătorilor care votează PCRM în Moldova, dacă e să ținem cont de faptul că aici ar mai trebui adăugat și numărul important de alolingvi care nu votează decît PCRM, întotdeauna PCRM și nicidecum altfel. Dar să reținem pentru calculele ulterioare cifra de 520 000. « Ținem în minte », deci, și această mărime de care ne vom servi ulterior. Introducem în mica noastră ecuație (sper că nu v-am plictisit încă și că mai reușiți să urmariți firul) și a treia ipoteză : mai multe din ONG-uri ar stipula cum că ar fi 1 000 000 de moldoveni plecați peste hotare, toți în floarea vîrstei. Fie, deci, 1 000 000 de alegători în afară. Din păcate, alegătorii din afară nu prea votează : doar 17 544 din ei au votat pe 29 iulie 2009. Putem, deci, să-i excludem din calcul ca un fenomen marginal. Dacă ar fi să descriem în citeva cuvinte această veritabilă, dar potențială armată electorală am putea spune : « sînt persoane apte de muncă, dinamice, cu inițiative. Într-un cuvînt, descurcăreți și harnici de felul lor ». Nu prea seamănă cu o caracterizare tipică a electoratului comunist. Respectiv, deducem că electoratul comunist (520 000) nu pleacă după hotare la muncă grea, ci rămine în țară. Uite că sîntem « copți » și pentru al doilea calcul și ar trebui să scoatem din minte, dacă mai avem, o cifră: 2 600 000 – 1 000 000 = 1 600 000 (numărul alegătorilor care mai rămîn în Republica Moldova). Tragem puțin aer, mai respirăm adînc si iarăși venim cu o ipoteză, a patra, verificată și aceasta de experiența europeană: la alegeri se observă, cam în toate țările, un absenteism de circa 30% din alegători. Încă un calcul : 30% din 1 600 000 fac 480 000 de alegători care nu participă la vot. Fiți atenți : pîna în prezent nu am adus în hora cifrelor nici un procentaj extraordinar sau de factură pur națională. M-am bazat doar pe statistici observate în oricare ţară occidentală. Mergem mai departe : 1 600 000 – 480 000 = 1 120 000 numărul de alegători la care ar trebui să ne așteptăm în Republica Moldova. Sîntem deja la a patra « operațiune » aritmetică ! Ce brain-tornado extraordinar, nu-i așa ?! Să scotocim puțin prin mintea noastră si să mai scoatem o cifră : 520 000. Mai țineți minte ce-i cu ea ? Nu sunt altcineva decît potențialii nostri PCRM-iști ! Să ne mai aducem aminte că am spus inițial că aceste persoane nu prea pleacă din țară. De ce nu am extras și din rîndul lor 30% de absenți? Vezi în text mai sus. Fiindcă sînt extremiști si devotați cauzei. Inevitabil, ei fac parte din cei 1 120 000 care participă la vot în Moldova. Încet – încet ajungem la implacabilul calcul : 1 120 000 – 520 000 = 600 000 (numărul de voturi pe care mai pot sa-l împartă partidele non PCRM-iste). Avem deci un raport de 46% pentru PCRM contra 54 % restul partidelor, partiduțelor, mișcărilor si alt colb electoral. Recapitulez: 20% din 2 600 000 = 520 000 (alegători PCRM, care nu pleacă din țară și votează întotdeauna) 2 600 000 – 1 000 000 = 1 600 000 (nr. alegătorilor rămași în țară, inclusiv PCRM) 30% din 1 600 000 = 480 000 (alegători ce nu vin la vot) 1 600 000 – 480 000 = 1 120 000 (nr. alegătorilor ce votează) 1 120 000 – 520 000 = 600 000 (voturi non PCRM-iste) Care sînt rezultatele ultimului scrutin parlamentar ?... Dar absenteismul ? Vă las să căutați prin arhivele -ului. Dacă mai adăugam la acest « camambert » și un sos pur moldovenesc (mă refer la pragul electoral pentru a fi reprezentat în parlament, repartiția voturilor celor care nu l-au depașit, cît și multe alte nuanțe ale politicii à la Moldova) ajungem inevitabil și inexorabil la o situație cînd un partid ce nu reprezintă decît 20% din electorat devine partid de guvernămînt. Pură aritmetică si nici o magie. Şi ultima egalitate, ce ține mai degrabă de domeniul logicii: În Moldova un partid ce nu reprezintă decît 20% din electorat devine partid de guvernămînt = În Moldova democrația nu poate funcționa. CEEA CE TREBUIA SĂ ŞI DEMONSTRĂM, dragii mei. Baftă mare!"
4,http://www.vitalie-vovc.com/article-doar-g-uri-de-covrig-61289961.html,"Mai ramîne doar o săptămînă pînă la alegeri… Campania electorală a atins paroxismul ei... Cu atît mai mare este neliniştea mea. Din ce în ce mai mult mă conving şi ma îngrozesc de distanţa abisală care desparte diferitele grupuri sociale ale conaţionalilor mei… Această campanie electorală a căzut ca o piatră în acest abis şi încă nu am auzit-o lovindu-i fundul… Oricare nu ar fi dimensiunile societale pe care le-am considera, populaţia se plasează inevitabil pe o circumferinţă imaginară şi neapărat la extremităţile diametrului… Si acest diametru imaginar nu este decît imaginar, ipotetic, un diametru atributiv ... Un hău... Tinerii nu mai inţeleg ce vor bătrînii, orăşenii nu mai locuiesc pe aceeaşi planetă cu sătenii, cei rămaşi în ţară îşi imaginează că cei plecaţi peste hotare sînt nişte supermeni ce ling miere. Intelectualii nu mai vorbesc aceeaşi limbă cu “boborul” şi nici nu mai acceptă misiuni “paşoptise” sau de “podvijnici”… Lista poate fi extrem de lungă: de la cele mai evidente axe, precum cea etnică, pîna la cele mai neaşteptate… Problema este mult mai gravă decît doar o simplă divergenţă de opinii. O divergenţă de opinii nu reprezintă decît două sau mai multe puncte de vedere asupra unei realităţi obiective sau subiective. Noi nu avem aceeaşi REALITATE. După mine, sîntem confruntaţi cu o discontinuitate cognitivă ce atinge proporţii de nemaipomenit. Nu mai vedem lucrurile la fel, nu mai judecăm în baza unor valori comune. A aborda un subiect şi a avea păreri diferite e absolut normal. Noi nu avem nici măcar subiect. Aruncăm cu predicate în dreapta şi în stinga fără noimă. Pornirile noastre verbale ne marginalizează din ce în ce mai mult din cauza lipsei unui soclu nominal... Apocaliptici ani... Apocaliptic an... Apocaliptice luni şi zile... Oare ce va (dez)naşte acest 28 Noiembrie?"
4,http://www.vitalie-vovc.com/article-scrisoare-deschis-c-tre-pre-edintele-cec-62193579.html,"Stimate Domnule Eugeniu Ştirbu, În timpul alegerilor parlamentare din 28 noiembrie 2010, la biroul de vor nr. 1/316, din Paris, Franţa, buletinele de vot alocate de către Comisia Electorală Centrală (2000 de buletine) au fost epuizate către ora 17:30. La acel moment, cîteva sute de cetăţeni îşi aşteptau rîndul în incinta ambasadei şi în strada imediat adiacentă. Pentru o bună parte din ei durata aşteptării a depăşit 2 ore în frig şi umiditate sporită. Mulţi dintre alegători s-au deplasat zeci şi chiar sute de kilometri pentru a putea să-şi exercite dreptul constituţional la vot. Anunţul despre epuizarea buletinelor de vot a declanşat o reacţie de indignare extrem de vehementă din partea alegătorilor, legitimă după părerea noastră, deşi primii vizaţi au fost chiar membrii Biroului Electoral. După discuţii intense cu Comisia Electorală Centrală, procesul de votare a reluat după o oră, la 18:30, cu utilizarea buletinelor de vot „ad-hoc” – a foilor albe, de format A4, ştampilate, pe care alegătorul a scris de mînă opţiunea sa. Ţinem să menţionăm că membrii Biroului Electoral al Secţiei de Vot nr. 1/316, la reuniunea din 22/11/2010, au luat act de numărul insuficient de buletine alocate pentru Paris şi au avertizat Comisia Electorală Centrală despre insuficienţa buletinelor de vot alocate. Un mesaj electronic a fost trimis marţi, 23/11/2010 la ora 6:30 la acest subiect. Membrii Biroului Electoral au solicitat 1000 de buletine suplimentare. În ziua alegerilor, ţinînd cont de fluxul continuu de alegători, membrii Biroului au luat legătură cu Comisia, prin diverse mijloace, începînd cu orele 12:00 informînd-o despre situaţia creată şi încercînd să identifice o soluţie. Aceste solicitări, adresate personal şi în mod repetat dlui Iurie Ciocan, Secretar CEC, au rămas fără nici un răspuns pe tot parcursul după-amiezii zilei de 28 noiembrie. Astfel s-a ajuns la situaţia tensionată, descrisă mai sus. Soluţia votului pe foi în format A4 a provenit din partea membrilor Biroului Electoral Paris, şi a fost pînă la urmă acceptată de către CEC, în urma insistenţelor repetate a membrilor Biroului. Astfel, procesul de vot a fost continuat începînd cu 18:30. Biroul de vot a hotărît cu majoritate de voturi să prelungească procesul de votare pînă la orele 23:00 pentru a permite fiecărui cetăţean să-şi exercite dreptul de vot. Astfel, 525 de alegători şi-au exprimat opinia conformîndu-se acestei proceduri excepţionale la Secţia de Vot nr. 1/316 din Paris. Din păcate, alte sute de alegători nu au aşteptat rezultatele negocierilor şi au plecat ferm convinşi că au fost lipsiţi de dreptul lor constituţional de vot. Aceeaşi situaţie a fost atestată şi la alte birouri de vot din străinătate: Moscova, Roma, Padova. Luni, 29 Noiembrie 2010, aflăm cu stupoare că CEC a procesat 100% din procesele verbale, iar cifra alegătorilor din cele trei secţii de vot din Franţa nu depăşeşte 2250 de alegători. Mai mult ca atît, dl Iurie Ciocan, în conferinţa sa de presă, lasă de înţeles că cele 919 voturi „A4” de la birourile de vot din străinătate nu ar prezenta interes şi că ele nu pot schimba semnificativ rezultatele scrutinului. Cosiderăm această declaraţie drept una care contravine direct cu principiul de bază al unui sistem democratic, conform căruia „Voinţa poporului constituie baza puterii de stat. Această voinţă se exprimă prin alegeri libere, care au loc periodic prin sufragiu universal, egal, direct, secret şi liber exprimat.” Pentru semnatarii acestei scrisori, dreptul de vot al cetăţeanului este unul sacru şi constituie baza unui stat democratic. Chiar şi în condiţiile de probleme majore de ordin tehnic, violarea acestui drept este inacceptabil! În acelaşi timp, ţinem să menţionăm ca procesele verbale publicate de CEC înregistrează 3147 votanţi la Moscova pentru 3000 buletine trimise ceea ce înseamnă că voturile „A4” de la Moscova au fost contabilizate. Rezultatele afişate denotă o politică clară de „dublu standard” şi o discriminare vădită a alegătorilor din Franţa şi Italia. Ţinînd cont de cele expuse mai sus, cerem : - Contabilizarea în calculele electorale integrală a celor 919 voturi „A4”, liber exprimate în mod egal, direct, şi secret. - Demiterea necondiţionată şi imediată a lui Iurie Ciocan, Secretar al Comisiei Electorale Centrale, pentru neglijenţă în serviciu cu urmări deosebit de grave, obstrucţionarea exercitării dreptului constituţional la vot de către cetăţenii Republicii Moldova, şi politică discriminatorie în favoarea unei singure Secţii de Vot din cele 4 unde a fost admisă votarea pe buletine de vot ad-hoc, în format A4. Subsemnaţii îşi rezervă dreptul de a : - informa organizaţiile internaţionale (ex: OSCE/ODIHR) care monitorizează procesele democratice în Republica Moldova despre situaţia creată - căuta prin toate mijloacele legale disponibile, atît în instanţele naţionale de judecată cît şi internationale contabilizarea integrală a voturilor „A4” şi atragerea la răspundere a persoanelor şi instituţiilor publice care se fac vinovate de această situaţie. Cu mult respect, semnează : Membrii Biroului Electoral al Secţiei de Vot nr. 1/316, Paris, Franţa : Chirinciuc Natalia – membru al Biroului, Secretar Vovc, Vitalie – membrul al Biroului, Vice-Preşedinte Bespalco, Elena - membru al Biroului Budevici, Corneliu – membru al Biroului Duşciac, Dorin – membrul al Biroului Dragomir, Nicolae – membru al Biroului Furdui, Gheorghe – membru al Biroului Leviţchi, Alexandru – membru al Biroului (au semnat această Scrisoare majoritatea membrilor Biroului Electoral din Paris – 7 din 11 membri) Alegători votanţi în baza buletinelor de vot ad-hoc, format A4 (colectarea semnăturilor continuă): Calmaţui, Vasile Duşciac, Olga Duşciac, Margareta Furculiţă, Victor Garbuz, Victor Munteanu, Sergiu Moraru, Mariana Moraru, Andrei Nepotu, Mariana Bălăşoi, Valeriu Bălăşoi, Valentina Costin, Ana Postică, Lilia Beşliu, Iurii Moisei, Zinaida Arapan, Valeriu Pîslari, Cristina Nafraniță, Nadejda Onea, Alexandru Popa, Veronica Neagu, Cristina Eftode, Alexandru Mereniuc, Alexandru Mereniuc, Zinaida Bostan, Valeriu Ceban, Victor Ciobanu, Iurie Cojocari, Mihail Racicovschi, Artur Anton, Vasile Prepeliță, Liuba Ghețivu, Aurelia Mihăilă, Viorica Ucraineț, Domnica Burlacu, Ana Morozan, Aliona Moraru, Victor"
4,http://www.vitalie-vovc.com/page/86,"COMUNICAT DE PRESĂ Paris, 7 Aprilie 2011 Câteva zeci de basarabeni din Paris au participat astăzi la o manifestaţie de comemorare prilejuită de împlinirea a doi ani de la evenimentele post-electorale din aprilie 2009. Mitingul a început cu un minut de reculegere în memoria celor decedaţi şi martirizaţi în urma acelor evenimente. Participanţii la miting au invocat unele aspecte esenţiale referitor la evenimentele din aprilie 2009 de la Chişinău. În primul rând a fost salutat curajul tinerilor care au ieşit să protesteze paşnic la 6 şi 7 aprilie. Anume aceşti tineri au permis schimbarea societăţii noastre şi reorientarea ei către UE. În al doilea rând s-a menţionat cruzimea cu care fosta guvernare comunistă a maltratat tinerii în comisariate. S-a făcut paralela cu regimul libian, în cazul căruia comunitatea internaţională a declarat că o guvernare ce-şi atacă propriii cetăţeni nu mai are dreptul de a conduce ţara. Persoanele care au luat cuvântul au ţinut să sublinieze faptul că nici după doi ani nu au fost încă trase la răspundere persoanele responsabile de teroarea îndreptată împotriva manifestanţilor paşnici. De asemenea, a fost discutat eşecul dureros al Comisiei Parlamentare de anchetă, care nu a reuşit (sau nu a dorit) să dezvăluie publicului adevărul despre acele evenimente. Manifestanţii şi-au exprimat regretul în legătură cu ultimele declaraţii ale unor exponenţi ale actualei coaliţii de guvernare, potrivit cărora “adevărul despre 7 Aprilie nu se va afla niciodată”. A mai fost menţionat şi faptul că în aprilie 2009 s-au mobilizat şi cetăţenii moldoveni aflaţi peste hotarele ţării, organizând o serie de proteste în faţa Ambasadelor Republicii Moldova din mai multe capitale, inclusiv şi din Paris. Participanţii la miting au adoptat o Rezoluţie, care conţine o serie de revendicări referitor la o fermă desfăşurare a anchetei privind acele evenimente, şi mai ales în privinţa torturii din comisariate. S-a menţionat că funcţionarii (poliţişti, procurori, judecători, miniştri..) care au încălcat drepturile omului în acea perioadă nu mai au dreptul de a deţine sau a accede în funcţii de responsabilitate publică în Republica Moldova. Rezoluţia mitingului a fost înmânată reprezentanţilor Ambasadei Republicii Moldova din Franţa, care au acceptat cererea manifestanţilor de a o transmite autorităţilor de la Chişinău. Mitingul a fost autorizat de poliţia franceză şi s-a desfăşurat în faţa Ambasadei Republicii Moldova în Republica Franceză fiind organizat de Clubul Liberal din Paris, cu suportul Grupurilor de Iniţiativă LaParis.net, IMPACT şi a Bisericii Basarabene ""Sfântul Ştefan cel Mare"". REZOLUTIA Noi, participanţii la mitingul de protest şi comemorare a evenimentelor post-electorale din Chişinău din aprilie 2009, reuniţi la Paris la 7 aprilie 2011 în faţă Ambasadei Republicii Moldova, EXPRIMÂND un profund regret în legătură cu moartea unora dintre participanţii la acţiunile de protest din Chişinău din aprilie 2009, APRECIIND iniţiativa, curajul, ataşamentul faţă de valorile democraţiei şi libertăţii a participanţilor paşnici la acţiunile de protest, ŢINÂND SEAMA de faptul că evenimentele din aprilie 2009 din Chişinău au condus la schimbarea realităţii politice din Republica Moldova, CONSIDERÂND că Comisia Parlamentară pentru studierea evenimentelor post-electorale din aprilie 2009 nu şi-a îndeplinit misiunea de a dezvălui societăţii Adevărul despre cele întâmplate, AVÂND ÎN VEDERE că practic nicio persoană nu a fost condamnată pentru înfăptuirea sau admiterea cu bună ştiinţă a abuzurilor împotriva manifestanţilor paşnici, LUÂND ÎN CONSIDERARE Rezoluţiile Parlamentului European şi ale Adunării Parlamentare a Consiliului Europei care cer în mod explicit autorităţilor Republicii Moldova să contribuie la elucidarea evenimentelor post-electorale din Chişinău din aprilie 2009 şi să procedeze la pedepsirea celor care au comis sau admis încălcarea drepturilor omului, CALIFICÂND că declaraţiile unor lideri politici de la Chişinău referitor la “imposibilitatea aflării adevărului despre 7 aprilie 2009” sunt deplasate, răuvoitoare şi în totală contradicţie cu principiile democraţiei transparente şi a statului de drept, ADOPTĂM PREZENTA REZOLUŢIE, PRIN CARE CEREM AUTORITĂŢILOR REPUBLICII MOLDOVA: REABILITAREA participanţilor la proteste; plata unor despăgubiri materiale decente persoanelor care au avut de suferit în urma abuzurilor forţelor de ordine, ANCHETAREA tuturor persoanelor care au comis şi au organizat comiterea actelor de omucidere, tortură şi maltratare după manifestaţiile din 6-8 aprilie 2009, DEMITEREA imediată a tuturor funcţionarilor (poliţişti, judecători, miniştri..) care au admis încălcarea drepturilor omului în acea perioadă, cu interdicţia de a mai deţine funcţii de responsabilitate publică în Republica Moldova, SUSPENDAREA din funcţii şi anchetarea disciplinară a tuturor persoanelor care, în pofida atribuţiilor lor funcţionale şi a obligaţiilor lor deontologice (procurori, avocaţi parlamentari, medici..), nu au contribuit în niciun fel la stoparea abuzurilor din comisariatele de poliţie, PUBLICAREA imediată a Raportului Comisiei Parlamentare pentru elucidarea evenimentelor post-electorale din aprilie 2009, CONFORMAREA cu prevederile Rezoluţiilor Parlamentului European şi ale Adunării Parlamentare a Consiliului Europei privitor la funcţionarea instituţiilor democratice şi a statului de drept în Republica Moldova. Această rezoluţie a fost acceptată de către majoritatea persoanelor prezente la miting şi a fost transmisă Clubului Liberal din Paris pentru a fi înmânata reprezentanţilor Ambasadei Republicii Moldova."
4,http://www.vitalie-vovc.com/page/85,"E. a urmărit campania electorală la televizor. I s-a făcut scîrba de ce a văzut. De felul cum se mîncau ei ca cîinii. A zis că nu merită nici unul sa fie ales. Şi a hotărît că nu merge la alegeri. L. nu prea-i cu politica. Abia de-o scoate la capăt. Iar nu plouă, iar e secetă... El merge rar la Chişinău. Dar a fost recent la capitală, a trecut pe lîngă Guvern şi Parlament, a văzut maşinile luxoase şi a zis: „Cum au fost hoţi aşa au şi rămas”. Şi a mai hotărît că nu merge la alegeri. I. e student tînar şi înflăcărat. El a fost în piaţă pe 7 aprilie 2009. El a crezut că lucrurile se vor schimba. Dar uite că au trecut doi ani şi I. caută un program Work & Travel - poate anină vre-o posibilitate s-o şteargă în State. Şi a hotărît că nu merge la alegeri. G. este şi el foarte „activ”. Are şi un blog. Unul ca acesta. Face parte din casta celor cîteva zeci de persoane cu intrări speciale, cu contacte înalte şi cu „доступ к Телу”. El e chemat pe la banchetele lor regulat. G. se duce întotdeauna, căci trebuie să fie la curent. Căci trebuie să informeze lumea. Aşa îşi vede el predestinaţia. Dar G. are spirit critic. Şi după ce i-a văzut pe toţi candidaţii unul cîte unul şi-a spus că nu merită nici unul. Şi a hotărît că nu merge la alegeri. A scris despre asta pe blog aseară. E. este tînar scriitor. În afară de faptul că scrie, el a citit multe cărţi interesante şi utile. El citeşte şi bloguri. Pe-acel al lui G. chiar il consideră nu prea rău. A fost recent la Guvern ca să-i dea bani de-o carte. Foarte utilă cartea. Vizionară. Dar l-au paşolit amabil... Au ei scriitorii lor, la fel de tineri şi talentaţi... Bădăranii! E. a zis că nu se merită. Arta e mai presus decît toate. Şi a mai zis că nu merge la alegeri. A scris şi pe blogul lui G depsre asta. În comentarii. R. este un afacerist. Dar se consideră „om de afaceri”. A mai votat el în viaţa lui, chiar şi la ultimile alegeri. A votat pentru „schimbare”, dar, pînă la urmă, cum îşi aranja el afacerile înainte, tot aşa şi le aranjează şi astăzi. Şi-a spus: „Da mai dă-i în... Pînă la urmă toţi sîntem oameni şi ne-om înţelege oricum”. Şi a hotărît că nu merge la alegeri. E. este un băiat de dobă. Pe E. îl cunoaşte tot Chişinăul. Data trecută a fost cu paţanii la alegeri. S-au prikalit. Duminică, însă, se anunţă timp frumos şi E. merge cu gaşca la iaz la şaşlîc. Au să fie şi gagici bune de... Nu scapă el o ocazie ca asta! Normal: nici vorba să meargă la alegeri! **************** Eu stau în faţa PC-ului, frînt de oboseală după o zi de muncă, la 1975.17 km distanţă de Chişinău. E miez de noapte. Scriu aiureli pe blog... Şi eu am citit alte bloguri, am privit emisiuni televizate cu dezbateri, am citit şi eu cîteva cărţi, am... ce să mai... îi înţeleg pe fiecare din E., L., I., G., E., R., E. Chit că sînt departe. Dar eu vreau să aleg! Şi...nu pot... De data asta, fraţilor, chiar nu pot. Procentul salvator „de după hotare” nu mai vine. E timp de criză. Rata dobînzii a scăzut... Doar asta am putut: Asta e: scoteţi-i pe E.,L.,I.,G.,E.,R.,E. la vot!"
4,http://www.vitalie-vovc.com/page/84,"“Atunci a venit Isus din Galilea la Iordan, la Ioan, ca să fie botezat de El. Dar Ioan căuta să-L oprească. Eu, zicea el, am trebuință să fiu botezat de Tine și Tu vii la Mine? Drept răspuns Isus i-a zis: Lasă-Mă acum, căci așa se cade, să împlinim tot ce trebuie împlinit. Atunci Ioan L-a lăsat. De îndată‚ ce a fost botezat, Isus a ieșit afară‚ din apă. Și în clipa aceea cerurile s-au deschis și a văzut pe Duhul lui Dumnezeu coborându-Se în chip de porumbel și venind peste El. Și din ceruri s-a auzit un glas, care zicea: Acesta este Fiul Meu prea iubit, în care Îmi găsesc plăcerea” Matei 3:13-17. Astă vară am fost protagonistul unei farse extraordinare (pentru mine, cel puţin). Extraordinară prin absurditatea şi violenţa ei. Toată tragicomedia asta se chiamă „botez”. Sîntem departe, în timp şi spaţiu, de clasicism, dar totuşi să incercăm să respectăm unitatea temporala şi spaţială, în măsura aleatorie a posibilului, condiţionat de acest teatru al absurdului: respectiva poveste a avut loc la Bălţi, la Catedrala Sfinților Împărați Constantin și Elena, a durat cam o oră şi a adunat vre-o 20 de personaje. Personal, stimate cititor, sînt adeptul unui concept lingvistic simplu şi oarecum... biblic, care spune că limbajul este material. Fiecare cuvînt îşi poartă povara sa semantică. Cu toate consecinţele şi implicările ulterioare posibile. Se zice că de la cuvînt a început totul. În povestea dată cuvîntul a fost pus de starostele bisericii care ne-a anunţat din start price-list-ul: - 750 lei: botezul propriu-zis (cu un discount eventual de 250 de lei pentru un botez en gros) - 250 lei: contribuţia naşilor - 40 lei: per pereche de cumetri (să zicem că e un botez modest şi ne limităm la 10 perechi. Obţinem suma de 400 lei) - 100 lei: certificatul de botez - 10 lei: o lumînare (nu am înţeles rostul ei, vîndută post eveniment, în plus la cele 10 lumînări pentru fiecare pereche de cumetri şi care, iată forţa marketingului, intră în preţul la cei 40 de lei) - 18 lei: preţul la o sticlă de untdelemn - 40 lei: preţul la o sticlă de vin roşu de calitate medie - 80 lei: preţul a doi colaci - 120 lei: preţul a trei prosoape. - TOTAL: 1768 lei Să nu uităm şi apelul la contribuţie pentru „reparaţia bisericii”, lansat de către preot pe final, la care fiecare din prezenti s-a simţit obligat să răspundă. Nu ştiu cît anume au pus „sub Evanghelie” fiecare din cumetri, dar să zicem ca ar fi cîte 10 lei (modest, nu?). Deci, mai adăugăm 100 şi avem 1868 de lei pe final. Acum, stimate cititor, dacă ai crezut că tot ce spun mai spus ţine de violenţă, ţin să precizez: nu, nu este. Ține de absurditate. A posteriori am fost impresionat de dibăcia construcţiei ofertei: extraordinare din punct de vedere comercial. Costul produsului a fost cu mare dexteritate distribuit tuturor participanţilor la tranzacţie pentru a maximiza valoarea lui. Dar fiindcă tot am pomenit de povara semantică şi materialitatea cuvîntului, îmi revine şi responsabilitatea de a explica şi partea cu violenţa. Cum poate fi calificat altfel un rit în care copilul este rupt de la părinţi? Nu pot califica altfel un rit în care mama copilului este interzisă decît drept „barbarism păgîn”. Nu pot califica altfel un rit în care părinţilor li se interzice să vină în ajutor copilului speriat şi urlînd disperat decît „extrem de violent”. Şi cum pot fi împăcat eu, tatăl copilului, dacă unicul sentiment cu care am rămas după „ceremonie” este acela de a-mi fi trădat şi abandonat sîngele din sîngele meu, fie şi pentru o singură oră?... “Lăsați copilașii să vină la Mine și nu-i opriți, căci Împărăția cerurilor este a celor ca ei” Matei 19:14. La ieşire din catedrală mi-a atras atenţia o construcţie-monstru de vre-o trei etaje, chiar în curtea bisericii, în plină înălţare. O fi ăsta lăcaşul preotului? Ori lăcaşul Domnului? Ori, mai degrabă, lăcaşul Domnului Preot? Dumnezeu cu el. Fiecare cu păcatele sale... Mă întreb: Oare cîţi bani i-a cerut Ioan lui Isus pentru porumbel? Ce ziceţi? A fost mai mult sau mai puţin decît 30 de arginţi?"
4,http://www.vitalie-vovc.com/page/83,"Banc : Cică într-un sat prăpădit de pe la noi a ajuns, nu ştiu prin ce minune, un african negru ca tăciunele. Un ţăran a dat nas în nas cu el şi... a rămas tablou. Africanul i-a dat bineţe. La care ţăranul, neştiind cum să reacţioneze, răspunde : « Mînţănesc, da tu de-acui eşti, măi băiete ? ». Africanul, înţelegînd ridicolul întrebării, răspunde într-un mod cît se poate de firesc : « Moşule, eu nu sînt de pe-aici, dar din Uganda ». La care ţăranul, care şi-a recăpătat între timp aplombul, face : « Eu văd că eşti din Uganda. Tu spune de-acui eşti tu din Uganda ceea ! » Există o categorie de cuvinte care presupun o relaţie cu un tot întreg sau un suport: spre exemplu, cuvîntul „braţ” subînţelege o referinţă şi la „corp”, braţul nefiind autonom de corp. Hmmm, e valabil şi pentru „pumn”, de altfel (folosit foarte des şi cu cuvîntul „bot”, carele însă nu face parte, de obicei, din acelaşi corp). Sau cuvîntul „deputat”... care presupune reprezentanţă. În principiu. Acest cuvînt este, de alftel, rar utilizat ca atare, facînd parte din colocaţii anume. Sintagma 1: Paradigma minciunii ideologice Pe timpul URSS-ului cuvîntul „deputat” era neapărat urmat de „al poporului”. Sintagma respectivă – „deputat al poporului” – nu era decît o parte constitutivă a unei paradigme ideologice bazate pe... măria sa MINCIUNA! O minciună de referinţă, de folosinţă internă, într-un prim abord, exportată şi în afară mai tîrziu, seducătoare prin discursul său universal oniric. Ce poate fi mai intens decît o minciună promiţînd miracolul unei puteri exersate de către toţi şi pentru toţi – apanajul oricărei utopii?... Efectul sistemic al acestei minciuni are repercuţiuni directe şi asupra intensităţii discursului. Minciuna crează minciună: „RÁZBOIUL ESTE PACE. LIBERTATEA ESTE SCLAVAGISM. IGNORANŢA ESTE PUTERE” (G. Orwell). Palatul poporului, Artist al poporului, Avocat al poporului, Apărător al poporului, etc. etc. ... Ah da, mai erau şi duşmanii poporului... Sintagma 2: Un uzaj pragmatico-referenţial În Franţa de astăzi cuvîntul „deputat” este, de cele mai dese ori, imediat urmat de... circumscripţia care l-a ales. „Deputat de Seine-et-Marne” spre exemplu. Simplu şi pe înţelesul tuturor. Anodină, la prima vedere, această sintagmă este purtătoare de un set informaţional complex. Ea denotă o relaţie de responzabilizare directă a alesului faţă de o circumscripţie teritorială. Pentru cunoscători (acei care mai ştiu şi de care partid politic ţine respectivul ales) asocierea partid/regiune mai conţine şi indicaţii importante de ordin social. Astfel, o regiune care alege un deputat de dreapta este, în mod general, caracterizată printr-o medie relativ înaltă a nivelului de trai ori/şi un paternalism tradiţionalist retrograd, pe cînd deputaţii de stînga ar veni din circumscripţii social vulnerabile ori/şi o burghezie intelectuală urbană. Sintagma 3: Expresia unei finalităţi fetide În Republica Moldova cuvîntul „deputat” este, deseori, urmat de... „în Parlament”. Un simplu locativ... Expresia discursivă a nimicniciei funcţiei date. O slabă aluzie la un vag conţinut funcţional, dar fără seme ce ar face aluzie la o careva legitimitate democratică sau un grad minim de responsabilitate. O încărcătură semantică cu un iz de perfectiv. O finalitate sterilă. Dar este oare realitatea materială diferită de cea discursivă? A deveni „deputat în parlament” este scopul suprem al reuşitei sociale. Un ministru mai este barem cicălit de rivali, presă, şef... pe cînd un deputat... stă bine-merci la călduţ în anonimat şi imunitate. În Parlament. ------------------------------------------------------- „Limitele limbajului meu sunt expresia limitelor lumii mele”, spunea Ludwig Wittgenstein. Relaţia inversă este la fel de valabilă. Ce poţi scoate, chiar şi la nivel dicursiv, dintr-un deputat „în parlament”, ţinînd cont de sistemul actual? Parafrazîndu-l pe moşulică din banc, am şi eu o întrebare: „Văd eu că eşti „în parlament”, tu spune-mi mai bine de-acui eşti tu în Parlamentul cela?”"
4,http://www.vitalie-vovc.com/page/82,"Apelul difuzat de către reprezentanţii a 10 asociaţii ale diasporei de moldoveni din Franţa (şi susţinut ulterior şi de asociaţii din Italia) a stîrnit reacţiile aşteptate. În sens de « previzibile », desigur, nu de « mult rîvnite ». Previzibile, Stimate cititor, decepţionant de previzibile… (Puţina inventivitate, fraţilor, s’il vous plaît ! ) Toate invectivele primite sînt scoase parcă la indigo, creîndu-se impresia că sînt scrise cu mare dibăcie într-un buduar undeva, à la Choderlos de Laclos. Am regăsit aceleaşi personaje, patetice prin banalitatea clişeului ce-i reprezintă: patrioţi înflăcăraţi, contemporani de-a lui Decebal şi participanţi la primul şi ultimul Sfat al Ţării; un popă, care nu ştiu prin ce minuni cereşti s-a prins in Inter-plasa virtuală (se pare că stă demult acolo, căci lumea din jur i se arată în armonie şi pace totală); cîţiva bigoţi care mînuiesc citatele biblice precum paloşul (dar o fac cu multă dragoste desigur); şi derbedei mai de rînd (pe ăştia îi recunoşti imediat – încep din start cu insulte) care nu au în comun cu ceilalţi decît dragostea faţă de aproapele său (cu o singură condiţie – să le fie asemănători la trup, chip, suflet şi viziune a lumii. Aici îl întrec chiar şi pe Creator la zel, care s-a limitat doar la chip şi asemănare). Din toată cacofonia aceasta de dragoste, toleranţă şi amor lipseşte doar un personaj, înca un iubitor de dreptate şi frăţie eternă, marele nostru brat (de la răsărit sau de factură locală), care nu ratează nicio ocazie de a interveni de obicei. Nu şi acum. Cam bizar, nu? Într-un spuneam că integrarea europeană (IE) este un lucru practic imposibil pentru Republica Moldova... Cel mai simplu ar fi desigur să înfăptuim Unirea. Dar nu se vrea. A zis lumea că doreşte IE şi a votat în consecinţă. Dacă ar fi să avem un adevărat avînt popular pro-european, poate că se putea întîmpla ca Batrîna Doamnă să facă „fi” şi să închidă dosarul. Pozitiv. Dar nu este. Şi ne-a dat pe mîina funcţionarilor siniştri care aplică o procedură tehnică. Spre bucuria „fraţilor” şi durerea copiilor. Mai mult nu merităm. Fiindcă avem prea multă dragoste. Enorm de multă. Cît o Siberie de vastă... ---------------------------- APEL Către reprezentanţii clasei politice din Republica Moldova, către reprezentanţii mişcărilor şi asociaţiilor obşteşti, către reprezentanţii clerului Noi subsemnaţii, reprezentanţii diverselor asociaţii obşteşti formate din cetăţeni ai Republicii Moldova stabiliţi în Franţa, adresăm acest apel către clasa politică din ţară în vederea urgentării acţiunilor menite să conducă la liberalizarea regimului de circulaţie pentru cetăţenii moldoveni în spaţiul Uniunii Europene, şi anume adoptarea Legii privind prevenirea și combaterea discriminării – una dintre condiţiile în baza căreia Republica Moldova poate demara dialogul cu structurile europene. Noi, cetăţenii Republicii Moldova din Franţa, sîntem confruntaţi zilnic cu sute, mii, zeci de mii de drame familiale: familii despărţite, copii crescuţi fără părinţi, imposibilitatea pentru mulţi de a-şi petrece în ultimul drum apropiaţii, de a asista la naşterea ori nunta copiilor... Urmărim cu mare atenţie discuţiile privind Legea antidiscriminare, conţinutul caruia rămîne dealtfel necunoscut pentru publicul larg. Sîntem surprinşi de faptul că acest proiect de lege e prezentat de unii actori politici, dar şi feţe bisericeşti şi reprezentanţi ai societăţii civile, dintr-o perspectivă absolut falsă, opiniei publice fiindu-i indusă ideea că ar fi vorba de un text ce ar favoriza sau chiar promova practici contrare tradiţiilor creştine ortodoxe. Argument ridicol, dacă e să ţinem cont de faptul că ţări precum Grecia, Cipru, România sau Bulgaria au adoptat legi similare. Aceste declaraţii sînt cu atît mai incoerente cu cît sute de mii de moldoveni, inclusiv membri şi apropiaţi ai familiilor celor care se pronunţă vehement contra adoptării acestei legi, muncesc în ţările UE, unde acte normative cu conţinut similar sînt aplicate de ani buni, fără ca numărul crimelor sexuale, divorţurilor sau copiilor abandonaţi să atingă nivelul imbatabil din ţările din spaţiul CSI. Speculaţiile şi dezinformările la acest subiect sînt absolut nefondate: în Franţa, pentru a aduce doar un exemplu, unde această lege este în vigoare, instituţia căsătoriei rămîne a fi una tradiţionalistă. În opinia noastră, atacurile vizînd Legea antidiscriminare nu au decît un singur scop: sabotarea procesului de integrare europeană a Republicii Moldova. Contestatarii acestei legi apără interese politice şi geopolitice meschine, ignorînd interesele ţării şi a cetăţeanului de rînd, omiţînd deliberat dramele umane legate de imposibilitatea de a circula liber în spaţiul european, „uitînd” că o bună parte din ei îşi au veniturile personale asigurate parţial de remitenţele celor plecaţi în străinătate. Îndemnăm reprezentanţii Alianţei pentru Integrare Europeană să intensifice eforturile de comunicare şi dialog cu cetăţenii în scopul i) de a explicita şi a educa populaţia cît priveşte modalitatea aplicării şi necesitatea adoptării Legii antidiscriminare, ii) de a aduce la cunoştinţa fiecărui adevărata amploare a acestui act normativ, iii) de a combate vehement orice speculaţie şi manipulare, care se practică prin dezinformarea continuă a cetăţeanului de rînd. Facem apel către toţi cei care au reticenţe faţă de proiectul de Lege antidiscriminare, îndemnîndu-i să-şi reconsidere poziţiile, să analizeze bine lucrurile, inclusiv situaţia sutelor de mii de moldoveni aflaţi în UE şi a familiilor lor rămase acasă, pentru care libertatea circulaţiei este o nevoie stringentă, şi să contribuie constructiv la eforturile de liberalizare a regimului de circulaţie pentru cetăţenii moldoveni în spaţiul UE. Asociaţia „IMPACT – IMPreună ACŢionăm Agissons Ensamble” – Vitalie Vovc Asociaţia „Jeunes Moldaves à Paris” – Dumitru Vicol Grupul de iniţiativă „La Paris.net” – Vasile Calmaţui Asociaţia Doctorilor şi Doctoranzilor Basarabeni din Franţa – Dorin Duşciac Asociaţia „Mihai Eminescu” – Margareta Luță Asociaţia femeilor originare din R.Moldova în Franţa - Svetlana Postolachi Asociaţia Pro-diaspora France – Ion Ciobanu Asociaţia Alianţa pentru Sprijinirea Basarabiei – Gheorghe Furdui Asociaţia ""Connexions Moldavie"" – Violeta Griţcan Asociaţia ""Synergie Franco-Moldave"" - Lucreţia Bîrlădeanu"
4,http://www.vitalie-vovc.com/page/81,"Introducere şi context: Pe 19 iulie la Chişinău a avut loc o conferinţă care poate influenţa destul de mult politicile migraţionale ale Guvernului Republicii Moldova (RM). Ceva mai înainte Cancelaria de Stat publica Proiectul de Hotărîre de Guvern referitor la crearea unei Agenţii care ar avea menirea să gestioneze aceste politici. Conferinţa respectivă nu a discutat despre oportunitatea sau nu a creării unui astfel de organism ci, considerînd crearea Agenţiei un fapt asumat, îşi punea ca scop să dezbată despre modalităţile de funcţionare ale ei. (Subiectul respectiv este unul aparte şi merită un alt articol. Voi spune doar că crearea acestei Agenţii nu a reeşit dintr-o necesitate stringentă, conştientizată şi cristalizată în urma discuţiilor între/cu toate părţile interesate, în sens de stakeholders, ci pe urma unei acţiuni de lobby din partea unor asociaţii comunitare (ele fiind doar una din parţile interesate) şi un şantaj/negociere politic clasic, atunci cînd un deputat disident al PLDM-ului a condiţionat votul său prin crearea acestei Agenţii, totodată încercînd să exploateze un teren relativ virgin pentru a-şi constitui un capital de simpatie politic). În repetate rînduri m-am pronunţat împotriva creării unui astfel de Agenţii şi în continuare sînt categoric împotriva creării unui Minister dedicat, argumentîndu-mi poziţia într- într-un mod cît se poate de explicit şi accesibil. Repere teoretice şi noţiuni de bază: Voi încerca acum să revin asupra unor concepte teoretice folosite în Gestiune, dezvoltate şi preluate în teoriile referitoare la organizaţii şi sisteme. Aceste teorii sînt actualmente destul de numeroase, fiecare dintre ele abordînd una sau mai multe dimensiuni a ceea ce numim noi astazi „organizaţie”. Fiind imposibil, ţinînd cont de suport, să trec respectiva decizie prin mulineta fiecărei din aceste teorii, voi alege doar una, dar voi face din cînd în cînd referinţă şi la altele.ă, printr-un hazard absolut hilar, se cheamă „Teoria agenţiei”. Ea operează cu următoarele noţiuni şi concepte: părţile interesate (stakeholders), obiective individuale şi organizaţionale, mandat, costuri tranzacţionale legate de negocierea obiectivelor, noţiunea de risc şi amenajarea lui, costurile de control şi subordonare ca expresie al unui contract prealabil. Teoria agenţiei (ori teoria mandatelor), atacă postulatul iniţial conform căruia întreprinderea (firma) este un actor unic (conceptul de cutie neagră - black box) pentru a pune accentul pe divergenţele de interese potenţiale între diferite părţi interesate (ex: relaţiile între management, acţionari şi creancieri). Comportamentul întreprinderii rezultă deci dintr-un proces complex de echilibrare care generează inevitabil un anumit număr de costuri numite costuri de agenţie sau tranzacţionale care sînt necesare pentru ca managerii, spre exemplu, să adopte un comportament conform aşteptărilor acţionarilor care i-au mandatat. Am ales acest cadru teoretic pentru că este unul din rarele care încearcă să pună în paralel teoriile financiare şi cele organizaţionale, interesîndu-mă bineînteles mai mult la organizaţii decît la firme (care sînt şi ele, bineînţeles, una din formele de organizaţii). Părţile interesate: cine sînt ele? Pentru a discuta despre costurile de tranzacţie legate de crearea „Agenţiei pentru relaţia cu diaspora” este necesar, în primul rînd, să înţelegem cine sînt părţile interesate implicate în acest proces. Vom începe de la cele mai evidente: 1. Asociaţiile din diasporă care au făcut lobby pentru crearea unei astfel de instituţii şi cele care nu s-au alăturat apelului2. Executivul şi reprezentanţii săi3. Parlamentarii care au condiţionat votul pentru alegerea Preşedintelui cu acel al creării Agenţiei. Există însă şi alţi actori care, deliberat ori ba, dar au fost mai puţin consideraţi ori uitaţi cu desăvîrşire: 1. Cetăţenii emigraţi care nu sînt afiliaţi asociaţiilor2. Cetăţenii RM care au rămas în ţară şi care plătesc impozite3. Agenţii economici din RM care sînt direct afectaţi de exodul masiv al forţei de muncă4. Autorităţile ţărilor care sînt destinaţia principală a emigraţilor din RM. În cele ce urmează voi încerca, grupînd anumiţi actori, să trec în revistă fiecare din aceste părţi interesate, încercînd să delimitez obiectivele lor şi să identific costurile de tranzacţie care le sînt caracteristice."
4,http://www.vitalie-vovc.com/page/87,"Pe lîngă repartiţia mandatelor de deputat, rezultatele scrutinului parlamentar din 28 noiembrie 2010 au adus şi un răspuns la o întrebare care ne framintă de la 1991 încoace şi a fost o sursă a speculaţiilor politice de toate culorile şi finalităţile. Ne-am pomenit de facto cu rezultatele unui referendum naţional, desigur fără nici o valoare constituţională sau instituţională. Conform scrutinului, cel puţin 60% din populaţia Republicii Moldova au ales vectorul vestic al eternei dileme Vest-Est. Alegere deloc anodină şi care depăşeşte cadrul politicilor externe ale ţarii. Semnificaţia opţiunii alegătorului merită un articol aparte, or nu acesta este subiectul post-ului de azi. Avem, deci, o primă constantă: majoritatea populaţiei ţării îşi doreşte o integrare în Europa. Folosesc „Europa” şi nu sintagma „Uniunea Europeană” în mod expres. Decorticarea semantică a cuvîntului „Europa” în înţelesul aceluiaş alegător riscă să scoată la iveală seme noi, diferite de referentul cunoscut în occident. Avem şi a doua constantă: clasa politică îşi axează în consecinţă toată comunicarea în jurul acestui subiect, ţinînd cont de dezideratul alegătorilor, asimilînd însă Europa cu Uniunea Europeană (UE) (şi insistînd asupra suprapunerii acestor două noţiuni). AIE1, AIE2, MAEIE etc. etc. Nimai IE peste tot. Toate bune pînă aici. Sînt şi eu adeptul IE-urilor la toate nivelurile. Dar... Înainte de a înţelege dacă e posibilă o eventuală IE, ar trebui să înţelegem ce înseamnă UE şi dacă, eventual, ar fi un loc şi pentru o MDA acolo. Răspunsul meu este DA! Cu condiţia ca Moldova să poată oferi cetăţenilor europeni (în sens de „cetăţeni ai statelor UE”) locuri noi de muncă la un salariu decent, să vină cu o balanţă comercială pozitivă, să devină un stat donator în cadrul UE, să contribuie la securitatea frontierelor. Exact ce căutăm noi de la UE prin IE... Bătrîna Doamnă nu o duce chiar bine ultimul timp. UE o duce şi mai rău. În afară de criza economică, erodarea nivelului de viaţă şi a sistemelor de asistenţă socială, problemele de identitate (da - da, au şi ei din astea), Europa s-a mai pricopsit şi cu o criză instituţională inextricabilă din cauza UE. A aduce vorba actualmente despre o eventuală extindere în culoarele UE echivalează cu stingerea focului cu paie. Să nu uitam nici de faptul că UE nu are în prezent o politică externă (şi nici internă, dacă tot vine vorba) unică, ci e doar un conglomerat de politici naţionale. Ceea ce decide UE, depinde în mare măsură de ceea ce se decide la nivel naţional în fiecare stat-membru. Ultimile alegeri în parlamentul european au demonstrat acest lucru: campania electorală (cel puţin în Franţa) a fost monopolizată de subiecte pur naţionale, cu încercari relativ stîngace de a le extra-frontaliza. Politicienii europeni, la fel ca şi cei din Moldova, sînt mult mai interesaţi de a se menţine la putere decît de a apăra cauze măreţe de fraternitate şi democraţie în toată lumea. Vă asigur, alegătorul de rînd francez nu doreşte ca Moldova să facă parte din UE! Şi nu o va dori nici mîine, nici poimîine... Politicul nu va risca să-l contrarieze şi să promoveze ideea extinderii, căci criza economică recentă a demonstrat cît de slab a devenit el, politicul, în comparaţie cu economicul şi a zdruncinat simţitor legitimitatea statelor şi instituţiilor politice din cauza incapacităţii lor de a evita colapsuri sociale. Dacă mai adăugăm aici şi jocul „de-a influenţa” cu o Rusie din ce în ce mai puternică din cauza hidrocarburilor, devine clar că visul Moldovei la IE este sortit să rămîna un vis. UE ne-a şi avertizat într-un mod foarte explicit: ne-a cantonat într-un ţarc pe nume „Partenariat Estic” - o reîncarnare a politicilor de vecinatate de acum cîţiva ani. Dacă formularea de azi rămîne una evazivă (cel puţin, în trecut se spunea deschis că ţările incluse în asemenea planuri nu au vocaţia de a adera la UE) şi mai aveţi speranţe, priviţi componenţa „partenerilor”. Crede cineva într-un viitor european al Bielorusiei sau al Ucrainei? O altă mare enigmă ramîn relaţiile noastre cu Alianţa Nord-Atlantică. Într-un mod foarte bizar conaţionalii noştri nu asociază UE şi NATO... Or, nici o ţară din fostul bloc sovietic nu a aderat la UE fără să adere la NATO. Această dualitate pare să fie o regulă, cel puţin în ceea ce priveşte partea estică a Europei. Să nu uitam că, la origine, UE a fost creată ca o uniune economică pentru a evita conflicte de genul celor două razboaie mondiale care au devastat Europa în sec. XX. Respectiv, dimensiunea securitară nu poate nicidecum fi neglijată*... Politicienii moldoveni, însă, par a uita această latură a IE şi lasă media rusă, majoritară în spaţiul audio-vizualului din Moldova, să „trateze” acest subiect. Stranie abordare... *lectura la subiect: Constatările de mai sus (1. UE nici nu ia în calcule o eventuală aderare a Moldovei 2. Noi nu dorim aderarea la NATO) contrastează enorm cu discurul oficial politic din ţară care, chiar şi dacă nu promite o IE în urmatorul an-doi, o prezintă ca o realitate quasi-palpabilă, ceea ce nu corespunde adevărului, eufemistic vorbind. Nu cred că înalţii demnitari de stat nu sînt conştienţi de acest fapt. Dimpotrivă! Dar nici un politician nu va încumeta astăzi să afirme că o IE în viitorul apropiat este imposibilă. Continuă, respectiv, să bată apa-n piuă... Nu că ar fi în zadar... Dacă e să continuăm pe acelaşi făgaş, poate că în următorii 25-30 de ani şi se va realiza această IE. Să dea Dumnezeu să mai existăm noi pînă atunci... Problema e alta: s-a cam subţiat răbdăul. Nu ajunge el nici pentru 10 ani... De ce politicienii europeni (în sens de UE) sînt într-atît de încăpăţînaţi şi nemilostivi faţă de noi, europeni pînă-n măduva oaselor? Vezi mai sus de ce o fac la nivel de discurs: nu au altă soluţie. Si totuşi... În primăvara lui 2009, împreună cu alţi 3 prieteni de-ai mei, am obţinut o audienţă la un parlamentar francez (nu-i voi cita numele, din considerente pe care le veţi înţelege imediat) pentru a discuta despre evenimentele din aprilie. Vreau doar să spun că este o persoană care cunoaşte îndeaproape situaţia în Europa de Est şi face parte din grupuri parlamentare ce se ocupă de politica externă. Într-o discuţie mai mult cu caracter off-line, ne-a spus următoarele: Primo: Franţa nu se va implica foarte mult în Europa de Est din cauza Rusiei, care devenea un partener „strategic”. Secundo: UE nu va accepta noi membri în viitorul apropiat din cauza crizei profunde instituţionale şi pesimismului european generalizat. Terzo: Moldova are un viitor european şi numai de ea depinde dacă va face parte din UE sau nu. Pradoxal? Deloc! Mulţi politicieni din UE sînt ferm convinşi că Moldova va adera la România şi astfel, de facto, va intra în spaţiul UE. Închid însâ uşa statului Republica Moldova. O soluţie care satisface toată lumea. UE nu va avea de gestionat un nou stat din p.d.v. instituţional. Alegâtorul nu se va opune unei eventuale reunificări din simplul motiv că reunificarea (cea a Germaniei) este, dacă doriţi, un mit fondator al actualei Europi. Un simbol sacru inatacabil. Concluziile vă las să le faceţi singuri, dragii mei cititori... Şi aştept comentariile Domniilor Voastre. P.S.: Nici nu încumet să abordez problema Transnistriei... Metaforic vorbind, e un fel de întrerupător care, pentru moment, disjonctează absolut orice efort vizibil de IE sau, fie şi ipotetic, de aderare la NATO... Imagine: Victor Crudu"
4,http://www.vitalie-vovc.com/,"Pe 23 ianuarie au fost anunțate cele 10 filme din care se va alege marele câștigător al anului 2023. Toate celelalte premii au fost deja decernate. A rămas doar el: cel mai, cel mai… Cel mai râvnit. Consacrarea supremă a breslei! Și anul 2023 a fost unul de-a dreptul mănos! Îndrăznesc să afirm că, în sfârșit, Hollywood-ul (și nu doar) și-a revenit după criza COVID-ului. Nu știu dacă și-a revenit și din schizofrenia ideologică (iar crize au tot fost: „Me too”, „BLM”, ș.a.m.d.), dar calitatea filmelor selecționate anul acesta, anume din punctul de vedere strict cinematografic, e de cea mai înaltă probă (poate cu o singură excepție). După mine, am revenit la nivelul lui 2020, atunci când „Parasite” de Bong Joon-ho a fost marele învingător. În topul individual, similar cu cel pe care vi-l propun astăzi, îi acordam în 2020 întâietatea filmului lui Taika Waititi, „Jojo Rabbit”. Pe 10 martie vom afla cum vor fi distribuite statuetele anul acesta și care film va fi oscarizat. Până atunci însă vă propun un clasament propriu, de la cel mai bun spre cel mai... puțin apreciat (să nu uităm că totul e doar o chestie de gust). 1. Poor Things (Yorgos Lanthimos): Dacă e să considerăm cinematografia drept una din arte și s-o eliberăm pe cât e de putință de arcanele utilitariste (didactice, ideologice, propagandistice, distractive, etc, etc.), vom constata că filmul lui Yorgos Lanthimos este cea mai desăvârșită operă din cele 10 (în opinia autorului acestor rânduri, evident)! Realizatorul grec a reușit să mobilizeze toată paleta artificiilor tehnice posibile, începând cu trama epică (vom menționa că filmul este o ecranizare a unui roman de Alasdair Gray), decorurile onirice și costumele bine lucrate, lucrul meticulos și original cu imaginea, atât la nivel fotografic, cât și cel al planurilor și al secvențelor, sunetul și, evident, prestația actoricească de cea mai înaltă probă! Emma Stone, Mark Ruffalo, Willem Dafoe sunt briliantisimi! Trama filmului este următoarea: un medic excentric transplantează în craniul unei tinere care tocmai s-a sinucis creierul propriului ei prunc nenăscut. Avem deci debutul unei povești inițiatice transpuse cu brio de Lanthimos pe ecrane: inocența cognitivă a unui prunc asociată capacităților și posibilităților unui corp adult. Am putea dezvolta foarte multe aspecte, dar una din întrebările fundamentale la care încearcă să răspundă filmul este următoarea : Oare ce ar fi lumea cu adevărat și cum se vede ea de la o parte, dacă ne-am debarasa de convențiile societale pe care le adoptăm pe măsură ce ne maturizăm? E filmul anului, fără mari dubii, și va ramâne cu siguranță în istoria cinematografiei la fel precum a rămas „The Lobster” (2015), o altă realizare fabuloasă a lui Yorgos Lanthimos. 2. The Zone of Interest (Jonathan Glazer): Greu poate fi încadrat filmul lui Glazer în topuri sau competiții... „A scrie poezie după Auschwitz e barbar”, zicea Adorno. Dar cum e să faci filme despre Auschwitz?... Glazer a reușit! Și este probabil cel mai puternic film despre lagărele de exterminare hitleriste realizat vreodată. Rudolf Höss, comandantul lagărului, trăiește „după zid”. Are casă mare, dar relativ modestă, soție, copii, gradină, piscină, puțin gust estetic, dar compensat de aspirații... „Banalitatea răului”, au spus majoritatea criticilor. Pare-se că e mai mult decât atât: e povestea răului imposibil de stăvilit de un zid. E răul pe care-l stirpești de tot sau care te sugrumă și nu există „cale de mijloc”. „The Zone of Interest” este o capodoperă. Un film insuportabil. Jonhatan Glazer ne supune unei veritabile torturi, presa cinematografică ne stoarce de seva vitalității fără a ne prezenta o singură imagine „violentă”... Lucru fotografic impecabil, atât la compoziție cât și la nivel de paletă cromatică; coloană sonoră care, lucru rarisim, este unul din elementele primordiale constitutive ale filmului; prestații actoricești de cea mai înaltă probă ale lui Christian Friedel și Sandra Hüller... Și scena aia cu echipa de tehnicieni care fac curat la muzeul Auschwitz în zilele de astăzi... 3. Oppenheimer (Christopher Nolan): „Oppenheimer” este un candidat serios la Oscar căci corespunde foarte bine spiritului acestui premiu, poate cel mai bine din filmele nominalizate. Chiar dacă panoul monumental al lui Nolan gravitează în jurul vieții lui J. Robert Oppenheimer, filmul e mai mult despre crearea bombei nucleare cu toate implicările și consecințele aferente. Nolan ne-a obișnuit cu asemenea producții cinematografice, putem spune că este un elev model al casei (la Hollywood mă refer): trilogia cu Batman, „Inception” (2010), „Interstellar” (2014), „Dunkirk” (2017) au marcat spiritele și cinefilii. Este oarecum inutil să descrii o mega-producție de acest gen: absolut totul e la cel mai înalt nivel tehnic posibil și fiecare detaliu este cizelat cu meticulozitate. Rezultaul e și el corespunzător: filmul lui Nolan este „perfect”. Dar geniul este puțin despre altceva. În „Interstellar” Nolan a fost pe aproape, nu și în „Dunkirk” sau „Oppenheimer”. Dar poate că genul abordat e mai impermeabil la genialitate?… 4. The Holdovers (Alexander Payne): Pentru autorul acestor rânduri filmul este surpriza anului! El face parte dintr-o categorie specifică, cea a filmelor „de Crăciun”. E greu să aștepți ceva care ar sfida banalitatea sau depăși starea de beatitudine de mivină cvazi obligatorie genului, dar din când în când și la această categorie apare câte un film cu adevărat remarcabil, ceea ce a și reușit Alexander Payne cu „The Holdovers”. Trama filmului ne duce la o scoală-internat de lux, acolo unde proful de civilizație clasică, Paul Hunham (cu reputație autoritară inflexibilă) este obligat să rămână tutore la internat pentru câțiva elevi care nu pleacă în familii de Crăciun. Până la urmă acei câțiva elevi ramân unul: Angus. Filmul este despre singurătate, despre cauzele singurătăților și efectele provocate de coliziunea acestor singurătăți. O mică bijuterie, ținută în palme în mod special de prestația actorilor: Paul Giamatti, Da'Vine Joy Randolph și Dominic Sessa. Nu vom fi surprinși dacă careva din ei se va alege cu o statuetă. 5. Killers of the Flower Moon (Martin Scorsese): Așteptările au fost mari, povestea reală care a stat la baza filmului – de un dramatism incredibil și prea de tot cinematografică, mijloacele – ca la Hollywood, realizator și actori – spuma spumelor (Scorsese, DiCaprio și De Niro) la care am putea adăuga o adevărată descoperire pentru publicul larg – Lily Gladstone (să nu fim prea mirați dacă va lua premiul pentru interpretarea feminină), iată deci toate ingredientele pentru un film memorabil. Ceva însă îi lipsește. Ceva imperceptibil, care să-l treacă din categoria „memorabil” la categoria „capodoperă”. Exact ca la Nolan, dar cu puțin mai puține mijloace. În cazul acestor două filme e cinematografie industrială perfect previzibilă: știi cât bagi și știi cât scoți! S-a băgat mult în acest film și a ieșit un thriller bun de tot! 6. American Fiction (Cord Jefferson): Realizatorul care trăiește o adevărată poveste de succes legată de ediția 96 a premiilor Oscars este Cord Jefferson! „American Fiction” este primul său lung metraj și iată-l în lista celor 10! Indiferent de ce se va anunța pe 10 martie, e o victorie de proporții pentru Jefferson care a reușit o intrare răsunătoare în lumea mare, căci filmul a luat deja premiul spectatorilor la Festivalul Internațional de Film de la Toronto în Septembrie 2023 și un premiu la Golden Globes. Vom menționa, desigur, că vorbim și aici despre ecranizarea unui roman, „Erasure”. În linii mari, filmul este o satiră socială foarte finuță, care ia în derâdere câteva din clișeele societale de cea mai fierbinte actualitate. Thelonious ""Monk"" Ellison este un universitar care scrie romane lăudate de critici și specialiști, dar pe care nu le cumpără nimeni. Monk este afro-american, dar el luptă cum poate împotriva clișeelor rasiale. Exasperat, Monk crede că va face o diversie, un act de hooligan, și propune editorului un roman despre afro-americani, construit în exclusivitate din clișee, pe care îl numește „Fuck” pe de-asupra, și prezintă autorul drept un criminal asasin afro-american fugitiv. Spre marea stupoare a lui Monk, romanul este acceptat de către editură, publicat și chiar ia și un mare premiu literar! Pe bune, dacă era nevoie de o dovadă a faptului că Hollywoodul e în plină convalescență, „American Fiction” ne-o prezintă! Și nici succesul filmului la public nu-mi pare întâmplător. 7. Maestro (Bradley Cooper): Dacă privim atent la lista producătorilor acestui film (cu Martin Scorsese, Bradley Cooper și Steven Spielberg) înțelegem imediat din care cauză nimeni nu va căuta rentabilitate economică (cifre catastrofice la acest capitol cu peste 10 mln.$ investiți și doar câteva sute de mii recuperați la moment) și că filmul este un tribut pentru un tip din gașcă. Încă un biopic, de această dată unul pur-gen, dedicat lui Leonard Bernștein, considerat de mulți drept unul din cei mai mari compozitori și dirijori americani ai secolului XX. Tradițional, succesul unui biopic depinde în mare măsură de prestația actorilor. Rolul lui Lenny Bernștein a fost interpretat de același Bradley Cooper, iar acel al soției lui, Felicia Montealegre, de Carey Mulligan. Ambii – sensațional de buni. Dacă, pe de asupra, sunteți și pasionați de muzică, filmul lui Bradley Cooper vă va încânta cu siguranță. Un detaliu nesemnificativ, dar peste care nu am putut trece: pe durata a tot filmul eroii fumează. Credibil, evident, dar mă întreb dacă nu o fi și acesta un marker al non-conformismului. 8. Barbie (Greta Gerwig): Ar fi probabil greșit să-l excludem pe Noah Baumbach din tandemul de realizatori, într-atât cei doi sunt indisociabili. Filmul, până la urmă, este mult mai bun decât ne-am fi putut aștepta. „Barbie” a fost lansat practic concomitent cu „Oppenheimer” și ambele filme au benefciat de promovarea antagonismului de gen. Din „Barbie” ne va rămâne cel puțin un cântec: „What Was I Made For?”, pentru care Billie Eilish a și luat deja un Grammy, și o scenografie, inclusiv cromatică, greu de uitat. În rest, „Barbie” lasă o sensație de nedesăvârșit. Gerwig și Baumbach au vrut foarte mult să ne spună ceva, dar se pare că nu au avut curajul să meargă până la capăt. Ceva i-a ținut în frâu... Filmul, la nivel conceptual, pare destul de dezlânat, cu o mulțime de porți și ușițe întredeschise, dar nici un prag trecut. Chintesența lumii de azi. Cum să nu-ți aduci aminte de „Poor Things” în acest context? 9. Anatomie d’une chute (Justine Triet): Vom saluta prestația Sandrei Hüller. Filmul a fost învingător la Cannes anul acesta, dar subsemnatul consideră că „Fallen Leaves” de Aki Kaurismäki (premiul juriului la Cannes), spre exemplu, îi este net superior. Golden Globe pentru scenariu este deja o recompensă prea mare pentru acest documentar justițiar artistic. Bănuiesc că acest gen cinematografic e pe gustul multora, la fel precum există amatori care frecventează la nesfârșit varii procese publice, dar această „curiozitate” nu ține de arta cinematografică. Nu ar trebui să ne mire prea mult faptul că Franța a propus alt film pentru competiția celui mai bun film străin, „La Passion de Dodin Bouffant” de Trần Anh Hùng. Și ce păcat că acesta nu a fost nominalizat!... Nici „Fallen Leaves” nu a fost, de altfel, deși ambele mi-au părut la nivel. Dar vorbim deja despre cinema, nu despre „Anatomie d’une chute”... 10. Past Lives (Celine Song): Este unicul film care nu prea are ce căuta în această listă... am putea lesne adăuga 3-4 filme net superioare acestui produs fără mare noimă, dar așa se întâmplă în mai fiecare an. Povestea e de o banalitate rudimentară. Doi copii se iubesc. Unul pleacă cu părinții în altă țară. Anii trec. După ani ei se regăsesc pe una din reţelele sociale și se revăd. Dar fiecare are viața lui. C’est la vie. Past is past. Filme din astea sunt produse cu zecile, dacă nu cu sutele, în fiecare an. Cum de a nimerit anume acesta printre cele 10 nominalizate va rămâne un mister. Dar dacă e să ne aducem aminte de învingătorul de anul trecut, parcă nu ar trebui să ne mire o simplă nominalizare. Că doar nu va fi „Past Lives” învingătorul?..."
4,http://www.vitalie-vovc.com/article-agen-ia-i-teoria-ei-2-109535828.html,"Asociaţiile din diasporă şi emigraţii neafiliaţi lor După cum menţionam mai sus, orice organizaţie, chiar cît de mică, generează automat costuri de tranzacţie. În cazul asociaţiilor obşteşti sau ONG-urilor aceste costuri sînt relativ mici, reeşind din însăşi esenţa ONG-urilor. La baza lor stă noţiunea de liberă asociere (sau disociere) a două sau mai multe persoane. Lipsa unei constrîngeri în a negocia obiectivele personale face ca asociaţiile să funcţioneze fără necesitatea elaborării mandatelor complexe, fără a suporta costuri de control inerente execuţiei mandatului. În cazul în care apare necesitatea unor negocieri, de cele mai multe ori are loc ruptura de asociere (contract), căci indivizii nu prea sînt predispuşi să abandoneze gradul de libertate individual, nivelul de constrîngeri fiind cvazi-inexistent. Din momentul în care avantajul individual aşteptat de la apartenenţa la un grup este perceput ca unul superior avantajelor pe care individul le primeşte realmente, contractul de asociere este reziliat. Această libertate de asociere şi, respectiv, libertate în acţiuni cu costuri tranzacţionale inerente mici constituie forţa şi atuul principal al asociaţiilor. Detaliu care pare a fi neglijat de unii reprezentanţi ai diasporei, ei propunînd scheme de instituţionalizare şi ierarhizare (crearea de consilii ale diasporei, spre exemplu) absolut nejustificate şi generatoare de costuri tranzacţionale suplimentare. Ceea ce este important de menţionat aici este faptul că obiectivele afişate ale unei organizaţii nu coincid niciodată cu obiectivele reale, care, după cum menţionam, sînt o sumă vectorială ale obiectivelor individuale ale părţilor interesate. Această constatare este un factor major în analiza ulterioară a activităţii asociaţiilor din diasporă. Ca şi oricare asociaţie auto-constituită, asociaţiile comunitare nu-şi capătă legitimitatea decît à posteriori, în special atunci cînd afişează obiective ce implică alte părţi interesate – membrii diasporei neafiliaţi, or, marea majoritate a ONG-urilor asta spun: ei reprezintă emigraţii originari din RM. Pentru a vedea care sînt obiectivele emigraţilor neafiliaţi putem utiliza o grilă de lectură maslowiană aplicabilă, de fapt, oricărui individ. În urma numeroaselor discuţii pe care le-am avut cu co-naţionalii noştri am ajuns la concluzia că obiectivele lor gravitează în jurul următoarelor subiecte: - Sursă stabilă de venit (caută de muncă)- Locuinţă (caută un loc de trai ieftin şi accesibil)- Acte (regularizare, permis de muncă, libera circulaţie, protecţie socială în ţara-gazdă)- Mijloace de transport cu RM ieftine şi accesibile (atît transport, cît şi marfă)- Aducerea apropiaţilor în scopul de a reîntregi familiile- Amenajarea odihnei şi cultului (necesitatea de a se regăsi în grup, de a asista la concerte şi spectacole în română, frecventarea bisericii, carte românească şi ziare, învăţarea limbii române de către copiii lor)- Recunoaştere şi respect în sînul comunităţiin cazul în care asociaţiile reuşesc să răspundă acestor preocupări, ele capătă legitimitatea atît rîvnită. Cu cît mai mult vectorul real al obiectivelor organizaţiilor comunitare coincide cu obiectivele sus-citate, cu atît notorietatea asociaţiei este mai importantă, în special dacă sînt şi materializate. În consecinţă, putem deci concluziona că notorietatea (reprezentativitatea) asociaţiilor nu depine in fine de nr. de asociaţi (care este doar un indicator, deşi deloc neglijabil), ci de concordanţa obiectivelor lor cu obiectivele indivizilor. Astfel, o mică asociaţie de doar 2-3 persoane poate avea o legitimitate mult mai mare decît un grup întreg de lobby ce nu răspunde direct la necesitatea emigraţilor. Legitimitatea şi credibilitatea asociaţiilor este vitală pentru ele, dacă ţinem cont şi de un alt obiectiv implicit, neafişat şi tacit al oricărei organizaţii: perenizarea ei. Dacă am face un scurt-circuit şi am omite din ecuaţie asociaţiile obşteşti cu obectivele lor afişate şi reale, unicul domeniu care ar justifica crearea unei Agenţii sau Departament (pînă la urmă, nu apelaţiunea este importantă ci obiectivele organului creat) şi ar raspunde obiectivelor emgraţilor este asigurarea continuităţii culturale şi suportul asociaţiilor care contribuie la realizarea acestui obiectiv. Executivul şi politicieniiDin cîte menţionam mai sus, obiectivele afişate şi obiectivele reale ale oricărei organizaţii nu coincid niciodată. Teoria agenţiei în ştiinţile organizaţionale şi, în special, cea legată de problemele de guvernare (governance) menţionează un obiectiv al guvernanţilor, niciodată afişat, care pare a fi unul din cele mai importante: perenizarea funcţiei - una din sursa majoră a costurilor transacţionale între mandatant şi mandatar. În organizaţia care se cheamă „stat” aceste costuri sînt exprimate în procesul democratic. Este binecunoscută fraza lui W. Churchill care zicea că democraţia este un sistem rău dar este cel mai puţin rău din toate sistemele. Costurile de transacţie în democraţie sînt enorme şi aceasta explică, în mare parte, existenţa simpatizanţilor pentru regimuri autocratice, unde aceste costuri par a fi mai mici la prima vedere. Dar istoria a demonstrat că riscul inerent dictaturilor este enorm şi costurile finale pentru societate sînt mult mai mari (noi o simţim pe pielea noastră, nu?). Daca e să facem referinţa la o altă teorie, teoria sistemelor, apoi ar trebui să definim democraţia ca un sistem dinamic, or orice sistem dinamic tinde spre un echilibru inert (dictatură sau hiper-corupţie). Pentru a-l menţine dinamic este necesar de a asigura o forţa entropică constantă (principiul separării puterilor, imposibilitatea de a fi reales la infinit în funcţia majoră a statului şi obligativitatea alegerilor, presa independentă, ONG-uri puternice, etc., etc.) care, altfel spus, şi sînt unele din costurile tranzacţionale. Această digresiune îşi are importanţa ei, căci ne va ajuta să înţelegem mai bine rolul ONG-urilor într-o societate democratică. Cu cît mai bun este sitemul democratic, cu atît mai mic este rolul ONG-urilor, care, în definitivă, nu au nevoie să menţină o presiune inutilă asupra puterii, ea executînd corect mandatul acordat de către alegători, dar se consacră asupra atingerii altor scopuri, diferite de cel al exersării sau influenţării actului de guvernare. Cu alte cuvinte, nu generează costuri tranzacţionale în afara celor existente deja în urma procesului democratic. În ultimii ani a apărut şi se dezvoltă conceptul de democraţie participativă, ceea ce nu este altceva decît o dovadă a disfuncţionării proceselor democratice de bază. Guvernanţii au constantă nevoie de a comunica, a colecta feedback, diminuînd astfel riscurile legate de principalul obiectiv - perenizarea lor la putere. ONG-urile au tendinţa de a uita partea „NG” din abreviatura sa, şi acest fenomen este rezultatul direct al devierii vectorului de obiective organizaţionale sub presiunea indivizilor ce îşi urmăresc scopurile proprii. „Puterea este afrodiziacul suprem”, spunea H. Kissinger. Ţinînd cont de cele relatate mai sus, este absolut natural ca reprezentanţii Executivului să favorizeze crearea unor instituţii ce le-ar facilita atingerea obiectivelor proprii. Crearea aşa numitului Consiliu al diasporei, în frunte cu însăşi Prim-Ministru, este un exemplu elocvent în acest sens. În condiţiile în care practic 25-30% de alegători se află în străinătate şi, în special, în condiţiile disfuncţionării sistemului democratic, guvernanţii caută pîrghii pentru a amenaja funcţia de perenizare, generîng costuri trazacţionale suplimentare şi creînd structuri care, automat, vor genera alte costuri... Or, reprezentanţii puterii ar trebui constrînşi sa-şi respecte programele în baza cărora au fost aleşi (mandatul) pentru (de ce nu?) a fi re-aleşi în continuare."
4,http://www.vitalie-vovc.com/article-agen-ia-i-teoria-ei-3-109536287.html,"Contribuabilii din Republica Moldova În procesul creării Agenţiei pentru relaţia cu diaspora această parte interesată a fost uitată într-un mod scandalos şi flagrant. Este binecunoscut faptul că o bună parte din PIB-ul RM provine din remitenţe. Dar să nu uităm că cealaltă parte este creată de contribuabili care activează pe teritoriul ţării. Şi dacă creăm condiţii favorabile emigraţilor, acordîndu-le o atenţie superioară celor din ţară, ăm să creăm conflicte inextricabile. Orice politică de discriminare, chiar şi pozitivă (dacă e să ţinem cont de faptul că emigraţii sînt actualmente defavorizaţi din p.d.v. al actului de guvernare), este generatoare de conflicte. Atunci cînd vorbeam de notorietatea asociaţiilor comunitare din străinătate nu am pomenit de o altă latură - notorietatea lor în RM. Dacă pînă în prezent cetăţenii statului RM vedeau în ONG-urile din străinătate un suport şi un factor de presiune asupra guvernanţilor pentru ca ei să nu uite şi de obiectivele afişate pe lingă cele neafişate, asupra cărora lucrează intens oricum, discriminarea pozitivă, or crearea unei Agenţii (ori, şi mai grav, al unui Minister) este o formă a discriminării pozitive, poate inversa această tendinţă. Din păcate, acest proces a început deja. Am citit comentarii extrem de dure la adresa asociaţiilor din diasporă pe siturile care au publicat apelul referitor la crearea Ministerului. Fondate de această dată.Să nu fie conştienţi reprezentanţii asociaţiilor de acest pericol? Ori vectorul obiectivelor a luat-o razna de tot? Agenţii economici din Republica Moldova şi investitorii străiniMitul despre o forţă de muncă ieftină, bine formată şi accesibilă în RM, pare, în sfîrşit, să fie pulverizat. Dacă acum 20-15 ani Republica Moldova suferea de o lipsă totală de cadre în domeniul comercial şi managerial (White Collars), astăzi situaţia este diametral opusă. Am auzit pentru prima dată despre lipsa de forţă de muncă calificată (Blue Collars) acum 7-8 ani in urmă, în discuţia cu un întreprinzător local din Cimişlia. De ce a fost nevoie de un timp atît de îndelungat pentru a conştientiza acest lucru la nivel înalt, rămîne un mister pentru mine ca şi multe alte mistere din RM. E o problemă de conflict între formele de obiective, cred.Agenţii economici şi-ar dori un organism de tipul Agenţiei în fază de creare pentru a comunica şi atrage persoane calificate din rîndurile emigraţilor. Circa 7000 de posturi de muncă ar fi vacante conform Agenţiei Naţionale pentru Ocuparea Forţei de Muncă la data de 15/06/2012.Problema este alta: salariile pe care le pot oferi (sau doresc să le ofere) aceşti agenţi. Feedback-ul pe care am avut ocazia să-l recuperez de la mulţi emigraţi (în special, de la cei nou-sosiţi) este unul extrem de clar: ""De lucru în RM este, dar salariile nu sînt atractive"". Pe de altă parte, aşteptările întreprinzătorilor din ţară este unul absolut deviat de la normalitate. Dacă în occident omul de afaceri este satisfăcut cu o rentabilitate de 15-30%, businessman-ul moldovean nu acceptă o rentabilitate mai mică de 75-100%. Exemple am văzut destule pentru a putea afirma spusele fără mare risc de a fi tendenţios şi fără a fi nevoit să caut statistici. O normalizare a relaţiilor de producere, un respect elementar faţă de salariat şi munca lui sînt valori care lipsesc şi care ar trebui dezvoltate în RM.Şi un alt aspect: salariaţii potenţiali emigraţi activează rareori în domeniul de competenţă iniţial. A-i considera calificaţi este încă o greşeală – deprinderile contează uneori tot atît cît competenţa tehnică, dacă nu mai mult.Recent am avut ocazia să discut cu o persoană revenită în ţară după mai mult de 10 ani de emigraţie. Activînd într-un domeniu bazat pe competenţe (medical) persoana respectivă nu poate relua activitatea (într-un mod cît se poate de firesc) fără a urma o formaţiune de re-calificare. Or, pentru persoane care nu au activat timp de 10 ani în domeniu, acest serviciu de Stat, este oferit... contra plăţii. Şi nu mai vorbesc de acei 100 de euro pe care i-a plătit imediat pentru a obţine un loc la grădiniţă pentru copil şi salariul mic care o aşteaptă. Concluzia ei a fost fără echivoc: „Păi, ce să fac? Voi lua şi eu mită cum ia toată lumea”. Orice comentariu este inutil.Dacă nu creăm mecanisme sănătoase cu incitaţii puternice pentru revenirea, cel puţin parţială, a emigraţilor în ţară, nicio Agenţie şi niciun proiect (de tipul PARE 1+1) nu poate fi eficient. Mai mult chiar, în cazul în care există incitaţii sistemice pe măsură, Agenţia nu-şi mai are rostul. Difuzarea informaţiei (locuri de muncă vacante, spre ex.) prin intermediul unui sit Internet cu posibilităţi de aplicare online ar fi suficient. Dar avem, se pare, deja o Agenţie specializată: Şi în acest caz constatăm divergenţe mari de obiective, lipsa de incitaţii care ar favoriza reîntoarcerea emigraţilor în ţară, respectiv, orice efort artificial ar genera costuri tranzacţionale enorme inutile, iar succesele ar fi doar marginale, de scurtă durată şi nicidecum sistemice.Eşecul tîrgurilor de muncă organizate de OIM este o ilustraţie elocventă la cele spuse mai sus.Un subiect aparte ar fi redirecţionarea remitenţelor din consum în investiţii, care ar fi una din atribuţiile noii Agenţii. Noţiunea de investiţie este indisociabilă de doi factori-chee: existenţa unui surplus de resurse şi noţiunea de risc asociată cu investiţia. Sînt investite surplusurile şi doar în condiţia în care riscul asociat investiţiei este unul perceput ca acceptabil. Constatarea însăşi a situaţiei actuale, cînd marea parte din remitenţe este direcţionată spre consum, denotă faptul că emigraţii nu dispun actualmente de surplusuri.Surplusul este o noţiune mai mult subiectivă: să ne aducem aminte de Şura Balaganov şi de suma de care avea nevoie pentru a se considera fericit (6 400) vs. acolitul său Ostap Bender (1 000 000). Cert este însă faptul că atît timp cît nu sînt satisfacute necesităţile de bază din piramida maslowiană, nu putem discuta de resurse disponibile pentru investiţii.Dar chiar şi dacă acest surplus există , în cazul în care riscul asociat investiţiei este considerat prea mare, surplusul este capitalizat în valori imobiliare. Ceea ce şi se întîmplă actualmente. Emigraţii preferă să cumpere apartamente şi aur... Agenţia nu are nicio atribuţie cu acest fenomen. Proiecte de tip PARE 1+1 pot fi un adevărat dinamizator al investiţiilor în condiţii favorabile, dar nu va avea un efect decît marginal şi cu costuri transacţionale importante în caz contrar. Este o politică de patchwork fără efecte sitemice durabile. Autorităţile din ţările destinatare pentru emigraţi Aceste obiective concordează mai mult sau mai puţin cu obiectivele ţărilor emanatoare de migraţie (mai puţin pe termen scurt, căci ţara de origine s-ar lipsi de un flux de remitenţe, şi mai mult pe termen lung, căci emigraţia este un factor ce frînează o creştere rapidă a economiei locale), dar vin în contradicţie cu obiectivele individuale ale emigraţilor. Respectiv, dacă asociaţiile comunitare ale emigraţilor moldoveni ar apăra într-adevăr interesele emigraţilor, ele ar trebui să ţină cont de această contradicţie. O apropiere excesivă de puterea executivă le indepărtează de obiectivele individuale ale emigraţilor şi pune în pericol legitimitatea lor. În acelaşi timp, nicio asociaţie nu poate să-şi permită să nu respecte legislaţia în vigoare, ceea ce necesită o concertare continuă pentru a face presiune asupra factorilor de decizie întru facilitarea atingerii obiectivelor individuale ale emigraţilor. Această contradicţie (pericolul instituţionalizării şi al controlului aferent vs. necesitatea de a exercita o presiune continuă asupra puterii) poate fi soluţionată într-un mod foarte eficient: constituirea unei reţele de organizaţii obşteşti pe orizontală ce ar permite o comunicare rapidă şi o mobilizare eficientă, păstrînd totodată atuul principal al ONG-urilor – independenţa şi costurile transacţionale mici legate de libertatea de asociere/disociere. În realitate, implimentarea aşa numitor acquis-uri europene în domeniul politicilor migraţionale nu serveşte decît tangenţial interesele imediale ale indivizilor. Desigur, ar fi regretabil dacă nu am sesiza oportunităţile oferite de finanţatorii externi, dar guvernanţii ar trebui să ţină cont în primul rînd de interesele cetăţenilor, nu ale finanţatorilor.În pofida celor menţionate mai sus, important este să conştientizăm că fenomenul migraţional este unul consumat în RM, este o realitate şi nu un pericol. Paradoxal, dar acesta este un argument forte pentru Guvernul RM în eforturile pentru integrarea europeană şi, în mod special, pentru a scăpa, în sfîrşit, de regimul de vize cu UE – unul din obiectivele afişate ale Guvernului RM."
4,http://www.vitalie-vovc.com/article-agen-ia-i-teoria-ei-4-109536760.html,"Concluzii:1. Reeşind din esenţa însăşi a asociaţiilor, orice instituţionalizare, cum ar fi crearea Consiliilor diasporei, naţionale sau pe ţări de destinaţie, este prejudiciabilă pentru organizaţiile obşteşti ce pretind a reprezenta interesele emigraţilor, limitîndu-le libertatea de acţiune şi creînd costuri transacţionale suplimentare, legate atît de incoerenţa obiectivelor afişate şi cele reale, cît şi de costuri tranzacţionale ce apar inevitabil la crearea unei supra-organizaţii. Desigur, formarea de federaţii asociative este posibilă, dar numai în baza aceluiaşi principiu de liberă asociere, de concordanţă a obiectivelor reale şi a celor afişate, astfel încît costurile transacţionale să rămînă mici în continuare. Crearea unei structuri specializate pentru relaţia cu diaspora, care ar depaşi cadrul de suport cultural şi informaţional pentru toţi emgraţii, ori de colectare de feedback (deşi aici există deja , un cadru excelent de interacţiune cu Executivul) este generatoare de costuri tranzacţionale inutile care se suprapun costurilor enorme de funcţionare al unui sistem democratic, cel mau „puţin rău din toate sistemele”. 2. 3. Este necesară depăşirea modelului actual de guvernare al societăţii, gestiunea prin „proiecte” (patchworking), şi evoluarea spre un sistem raţional unde toate părţile interesate ar fi incitate să contribuie la o dezvoltare armonioasă şi echitabilă a societăţii, fapt ce ar diminua efectul devastator al emigraţiei. Propuneri:1. Modificarea Codului Electoral este o urgenţă şi o necesitate absolută. Mai puţin de 10% din emigraţii moldoveni au avut posibilitatea să voteze la ultimile alegeri. Dat fiind imposibilitatea deschiderii birourilor de vot la infinit în străinătate şi diversitatea geografiei emigraţiei originare din RM, votul la distanţă (prin corespondenţă sau electronic) se impune ca unica soluţie viabilă pentru ca diaspora să participe la procesul democratic. Executivul actual, în cazul în care obiectivele afişate coincid cît de cît cu cele reale, ar avea tot interesul să urgenteze această reformă. (La Paris actuala „opoziţie” nu a depăşit niciodată 3%, faţă de 30% stabili din ţară). În aceste condiţii diaspora şi-ar găsi reprezentaţii ei în Parlament şi Executiv şi nu ar fi necesare politici de patchwork. Forţele politice ar fi obligate să ţină cont de emigraţi în obiectivele lor afişate.2. Dat fiind efectul consumat al fenomenului migraţional (cei care au avut de plecat au făcut-o deja, în mare parte), liberalizarea regimului de vize cu ţările UE este o necesitate absolută pentru a evita sedentarizarea masivă şi definitivă a cetăţenilor RM în ţările-gazdă. O mobilitate importantă ar favoriza şi un schimb de experienţe între cetăţeni, valorile europene fiind adoptate mai rapid şi cu costuri tranzacţionale mai mici (a se vedea „polemicile” referitor la Legea egalităţii şanselor).3. Este necesară o amenajare a politicilor sectoriale la realitatea de astăzi, integrînd sub o formă obligatorie aspectul emigraţional în ecuaţia deciziilor. Fiecare hotărîre luată ar trebui trecută prin filtrul fenomenului migraţional. Se impune accelerarea reformelor şi instaurarea sistemelor incitative pentru a stopa exodul masiv şi favoriza revenirea în ţară a emigraţilor. (Un exemplu elocvent care demonstrează ignorarea fenomenului migraţional de către politicile naţionale este decizia de a închide un număr important de şcoli de la sate. Perfect justificată, într-un context teritorial pruto-nistrean închis, această decizie este o lovitură de graţie adusă familiilor, dar, în special, copiilor rămaşi în aceste zone fără părinţi. Şcoala constituia pentru mulţi din ei unicul reper educativ instituţionalizat. În loc să fie întărite şi dezvoltat rolul extracurricular al acestor instituţii, şcolile au fost lichidate) 4. Crearea unei veritabile biblioteci de resurse (online, dar nu numai) şi a unui punct de contact pentru asociaţiile din diaspore (conceptul de One Stop Shop). Asociaţiile (dar nu numai) ar putea beneficia de suportul necesar în activităţile lor pe teren, răspunzînd la solicitările emigraţilor. (Totodată este absolut regretabilă şi prejudiciabilă mişcării asociative imixtiunea Guvernului în activitatea ONG-urilor şi vice-versa. Consiliul diasporei în frunte cu un Prim-Ministru este o aberaţie în acest sens.) Structura creată nu poate şi nu trebuie să se suprapună costurilor de agenţie (competenţelor, în alte cuvinte) proprii altor instituţii şi ministere.5. Consolidarea capacităţilor consulatelor pentru a răspunde solicitărilor cetăţenilor RM în străinătate, pe de o parte, şi informatizarea / simplificarea procedurilor administrative în scopul de a diminua sarcina Consulatelor, care astăzi sînt obligate să efectueze proceduri administrative simple, posibile de perfectat online şi la distanţă, pe de altă parte.Asociaţiile ar putea constitui o reţea puternică pe orizontală pentru o comunicare şi mobilizare rapidă şi eficientă, dacă apare necesitatea de a exersa o presiune asupra Guvernului în cazul în care acesta nu respectă executarea mandatului primit de la alegători. Bibliografie:1. Akerlof, G. A., 1970, « The Market for « Lemons » : Quality, Uncertainty and Market Mecanism », The Quarterly Journal of Economics , vol. 84, 3, 488-5002. Alchian A. et H. Demsetz, 1972, “Pr oduction, Information Costs and Economic Organization”, American Economic Review XII, 777-795.3. Charreaux G., 1999, “ La Théorie Positive de l’Agence: Positionnement et Apports.”, Université de Bourgogne en France.4. Demsetz H. et K. Lehn, 1985, “The Struct ure of Corporate Ownership: Causes and Consequences.” Journal of Political Economy, Vol 93, No 65. Eisenhardt K.M, 1989, “Agency Theory : an Assessment and Review”, Academy of Management. The Management Review 14(1), 57-75.6. Grossman S. J. et O. D. Hart, 1983, « An Analysis of the Principal-Agent Problem » Econometrica 51, 7-457. Jensen M.C, 1983, “Organiza tion Theory and Methodology”, Accounting Review 508. Jensen M. et Meckling W., “Theory of the Firm : Managerial Behavior, Agency Costs and Ownership Structure”, Journal of Financial Economics, octobre 1976"
4,http://www.vitalie-vovc.com/article-etim-ologie-109698271.html,"Cîndva demult, un francez, impresionat de balada Mioriţa, a vizitat plaiurile noastre sperînd să dezghioace, într-un mod cartezian, raţionamentul şi finalitatea epicului baladei din prima sursă, cum s-ar zice . În căutarea mioarei şi a baciului, intra din casă-n casa şi, oriunde nu poposea, peste tot i se întindea un scaun : « Şezi ! ». Gazda scotea un urcior de vin şi francezul nostru îşi lua rămas bun de la Descartes pînă a doua zi dimineaţa. Descartes s-a săturat să fie snobat în fiecare seară si după cîteva zile i-a zis „Au revoir” francezului, „Ne revedem la Paris”! Francezul nu a reţinut mare lucru din călătoria sa. I-a rămas însă o asociere indelebilă în memorie: între obiectul cu patru picioare cu spetează şi apelul „Şezi!”. De atunci scaunul în franceză se cheamă „chaise”. Iar balada Mioriţa şi-a păstrat virginitatea misterului. Cîndva demult, un alt francez a asistat la o tragere în ţeapă à la Vlad Ţepeş şi a strîmbat din nas: „Fiii, ce barbarie!” şi a inventat ghiliotina, şi a rămas satisfacut de estetismul soluţiei. Neamţul a văzut ghiliotina şi a zis: „Cîtă lipsa de eficienţă!” şi a inventat camerele de gaz, şi a rămas satisfăcut de statisticile obţinute. Moldoveanul le-a testat pe rînd pe toate şi a ales Siberia. Dacă tot e să mori, apoi barem pentru un viitor luminos. Cîndva demult, un turc era tare priceput la crescut păsări, în special din acelea cu gîtul lung care fac „Ga-ga-ga”! Şi cum avea el păsări din astea din belşug, a pornit prin Balcani să mai vîndă din ele, dar s-a rătăcit. Ajunseseră pe undeva pe sub Nisporeni pe atunci. A vrut să-ntrebe drumul de localnici. Dar de fiecare dată cînd întreba drumul de careva, i se cerea o pasăre în schimb şi ţăranul îl îndrepta drept la cumătru-său, unde păţea exact acelaşi lucru. Uite-aşa a pribegit turcul la vreo 300 de ani pe meleagurile noastre, tot umblînd din cumătru în cumătru şi umplînd ţara şi Balcanii întregi cu gîşte, căci păsările alea aşa se chemau şi continuă astfel să se cheme şi la noi, şi la bulgari, şi la turci. Cîndva demult, un american a nimerit pe la Orhei. Orheienii nu mai văzuseră aşa vietăţi pînă atunci şi de cum il zăreau neapărat îl strigau: „Uăi, Johnny, Uăi! Ia mai treci pe la noi să mai bem un păhar de vin!”. Şi aşa de mult i-a plăcut acest obicei americanului, încît la întoarcere a scris un cîntec - „That’s My Way” se cheamă. Foarte pupular la americani acest cîntec! Cîndva demult, un negustor şvab a venit pe la Ungheni cu o trăsură plină cu schnaps s-o vîndă. Muşteriii au gustat din băutură şi tot au gustat, iar neamţul tot îi îndemna cu „prost” şi „prost”. A doua zi dimineaţa unul îl întreabă pe altul: „Ei, cum te simţi, cumătre?”. „Cam... ca după prost”, a zis. Şvabul n-a vîndut nimic, iar noi ne-am ales cu un „prost” în dicţionar."
4,http://www.vitalie-vovc.com/article-exodul-generation-next-110091297.html,"De la 2009 au trecut mai mult de trei ani deja. Deşi premise pentru mari schimbări nu au existat nici atunci (trebuie s-o recunoaştem) şi nu există nici astăzi, amploarea evenimentelor din 2009 şi – o spun fără riscul de a devia spre patetic – victimile aduse pe altarul re-împărţirii (a cîta oară) sferelor de influenţă au alimentat totuşi speranţele multor dacă nu la o ameliorare simţitoare, atunci, cel puţin, la o schimbare în atitudini, în direcţii de dezvoltare, în orientarea geo-politică, etc. etc. Ceea ce se întîmplă în ţărişoara noastră mică e greu de descifrat. Nu este neapărat rău acest lucru. Acum cîţiva ani totul era clar şi limpede. Astazi evenimentele se derulează isteric ca într-un caleidoscop din acelea uitate undeva în copilărie. În aceste ape tulburii numeroşi sînt şi pescarii ce încearcă (şi mulţi chiar reuşesc) să mai prindă cîte ceva. Unii spun că-i catastrofă, alţii – că-i o evoluţie normală, alţii – caută vinovaţii, alţii – eroii... E un joc continuu de-a comunicarea (Vreţi în horă? Why not? E atît de simplu!) şi e nevoie de o dexteritate şi consecutivitate intelectuală deosebită pentru a înţelege ce e grîu şi ce-i neghină... Foarte nostim acest joc: are şi laturi pozitive – poţi alege ochelarii prin care percepi realitatea. E destul să alegi ce priveşti/asculţi/citeşti... Mai rău este că ne alegem pe final doar cu ochelari... pentru unii roz, pentru alţii... negri, roşii, albaştri, verzi. Istericalele ţării Moldova continuă: avem o colecţie de ochelari ce ar concura cu cea a lui Elton John, viaţa î nsă continuă... Doi morţi, trei răniţi şi iarăşi muzică! Euro-lizion... Nu degeaba are succes la noi... Există totuşi un indicator care, indiferent de ce spune televizorul sau analistul, este un barometru mult mai evocator – fluxul migrator. Şi dacă ar fi să facem o tipologie a emigrărilor (atît de ingrată) ar trebui să recunoaştem că au existat mai multe valuri. Cu o mică precizare: nici unul din aceste valuri nu a încetat, ci tot s-a adăugat celor precedente... Primul val migrator a început încă de prin 1998-99. Sînt acei care au plecat (legal sau nu) prin străini în căutarea unui loc de muncă, cel mai des în speranţa de a reveni peste un an-doi cu ceva bani... Şi, cel mai des, această speranţă s-a epuizat odată cu trecerea timpului. Al doilea val a început încă şi mai înainte – este fluxul de studenţi pe care Moldova îi exportă în fiecare an... Din ce în ce mai mulţi... Astăzi nu mai este flux, ci fluviu. Mare, frumos, tînăr... Şi dacă despre aceste două categorii de emigraţi se poate spune că sînt o năpastă pentru Moldova şi, foarte des, drame individuale, al treilea val, mai nou, este unul îmbucurător: părinţii stabiliţi în străinătate de mai mulţi ani au început a-şi aduce copiii! Indiferent de ce cred pseudo-moraliştii neamului care, iată, bat alarma că cică ţara şi-ar pierde viitorul, copilul trebuie să crească alături de părinţi, oriunde ar fi ei! Şi dacă „ţara” nu are nevoie de părinţi, cu ce drept ar dispune de soarta copiilor lor? Am fost însă confruntat î n acest an şi cu un nou tip/val de emigraţie – părinţi care încearcă să-şi trimită copiii la studii în străinătate încă înainte de facultate. Pentru liceu. Pentru a nu plăti preţul (nu neapărat exprimat în unităţi monetare) unui sistem educaţional în Moldova. Vă întreb, stimaţi vînzători de ochelari şi optimizatori de viaţă: ce lucruri groaznice se întîmplă acasă? Cît de dezesperat poate fi un părinte ca să-şi trimită copilul de acasă? Şi pe final: vă recomand un film (fiindcă tot nu citeşte multă lume cărţi) de Radu Mihăileanu. « Va, vis et deviens » se cheamă. Revelator."
4,http://www.vitalie-vovc.com/article-un-tangou-pierdut-la-cern-uti-110921456.html,"Anii 40 ramîn în continuare un mare “tabu” la noi în Basarabia. Între mistificari, idealizări şi diabolizări, am cam pierdut firul realităţii, căci continuitatea generaţională a dispărut în urgiile mai recente ale istoriei… Sunt, din păcate, puţine romane care ar avea capacitatea să ne plonjeze în acea epocă într-un mod senzorial ce ar respira autenticitate altfel decît prin intermediul cifrelor şi rapoartelor seci sau prin prisma isteriilor ideologice… Pentru mine astfel de romane au fost « Întoarcerea Huliganului » de Norman Manea, « Rusoaica » de Gib Mihăescu, „Ora 25” de Virgil Gheorghiu şi, iată, de cîteva zile, «Cîntecul Mării » de Oleg Serebrian. Chiar dacă n-aş încumeta să le pun un semn de echivalenţă, « Cîntecul Mării » este o mostră autentică (chiar enerva(n)tă pe alocuri din cauza multitudinii detaliilor şi referinţelor istorice) a Cernăuţului românesc, pierdut pentru totdeuna… Dar mai este şi un jurnal al agoniei unei lumi ce s-a lăsat murită prin propria ignoranţă, superficialitate şi aroganţă. Mai puţin voalată (deşi poate fi doar o chestie de gradualitate banală a intenţionalitătii), această întrebare dureroasa am mai găsit-o şi la Александр Солженицын în « В круге первом » materializată în chinurile coacerii rebeliunii lui Герасимович şi cristalizată în profetica şi programatica – «я не ловец человеков !», şi la Victor Klemperer în autobiograficul « LTI - Lingua Tertii Imperii », într-o formă, de această dată, cît se poate de directă. Deşi nu cred că autorul „Cîntecului Mării” a pus accentele anume în acest fel, întrebarea respectivă, formulată cît se poate de prozaic: « Cum de s-a întîmplat ce s-a întîmplat?» (à la Герцен), nu m-a părăsit pe întreaga durată a lecturii. Şi, într-un mod cu totul neaşteptat (în primul rînd, pentru autorul romanului, cred) şi probabil injust (din p.d.v. al clişeului general), personajul Martei Skawronski a focalizat şi absorbit această culpă ingrată... Raţiunea îmi spune că nu am dreptate. Dar oare a existat ceva raţional în secolul XX? Şi cine se face responsabil de ce se întîmplă astăzi?"
4,http://www.vitalie-vovc.com/page/79,"O, cîntăreaţă cheală pe harta Europei Unde proliferă rinoceri de toate culorile! O cîntăreaţă într-atît de cheală, încît Tir-lir-lir-lir Doar pe limbă de-i mai creşte păr, Tir-lir-lir-lir Iar pleşul şi-l ascunde sub o cuşma de cîrlan, Tir-lir-lir-lir Ultimul care mai behăia a foame. Hop ş-aşa ! Se bat în capul acestei dive rinoceri Negri, roşii, albaştri, verzi… Care cu cîte un corn, care cu două, care cu toate trei… Dar toţi la fel de chiori, deşi - vorba veche - Asta nu mai este demult problema lor… O, ţara mea cîntătoare de miasme Şi exportatoare de « 35% din PIB »-uri ! Lasă-mă să-mi duc dorul cuminţel, Fără a-mi umplea (De fiecare dată cînd ajung şi eu a mă gîndi la ziua de mîine) Botul cu singe şi stomacul cu ciornoziom! O, ţara mea plină de curve în sutane Şi Sfinte Fecioare în mini-jupe ! Lasă-mă să-mi iubesc femeia şi copilul Fără a regreta ziua cînd mi-ai ieşit, leoaică tînără, feroce şi flămîndă, în faţă! O, ţară! Lasă-mă să fiu liber şi-ţi dau în schimb tot dorul şi dragostea de tine care cresc ineluctabil ca un cancer în mine !"
4,http://www.vitalie-vovc.com/article-manele-i-120381348.html,"Vitrige timpuri mai trăim ! Vremuri de manele şi de шансон. O realitate dis/contorsionată, în care francezul ar vedea o rădăcină semantică pînă şi în prefixe, dar el ar face un troc, conformat tradiţiilor noastre, schimbînd „s”-ul pe un „x”, pentru a ne indica, politicos cum este de felul său, că e răs-sucită de zece ori, la care noi, purtaţi de zelul nostru pro-european, am mai adăuga încă doi de „x”, făcînd astfel legătura naturală – dixxx & con – cu alternativa prefixială... De cealaltă parte a Prut-i-con-ului se supară ruşii (ca de obicei, aş spune) pe cît de ПРО-europeni suntem şi mai adaugă cîteva răsuciri, asmuţînd „Vlazii” asupra-ne, pe care însă noi îi primim mărinimos chiar în propria garsonieră, şi aşa destul de strîmtă, fără a ne pune multe întrebari, pentru ca să ne alegem cu şuturi în fund şi pumni în bot drept recompensă. Sucite timpuri şi dezrădăcinate (o mahmureală continuă...) pe care le trăim mai mult încercînd să scăpăm de zile cu zile şi cu mintea teafără decît acumulîndu-le „bobiţă cu bobiţă” pentru a face „rochiţă”. Încercăm, dar ieşim iarăşi şi iarăşi cu mutra sîngerîndă şi goi-puşcă, iar de minte ar trebui să-l întrebăm pe „cîinele lui Dominte”, referinţă mult mai fiabilă în ziua de azi (poate de aia şi sunt persecutaţi bieţii maidanezi?). „Жизнь надо прожить так, чтобы не было мучительно больно за бесцельно прожитые годы”, zicea acela (pînă şi numele îi este „ascuţit”) care călea oţel şi făcea cuie din oameni („Гвозди бы делать из этих людей”! şi puţin îi păsa de mai rămînea cineva în viaţă, căci nu prea e nevoie pe piaţă de cuie grăitoare...). Dar cum boala să ajungi la acea negaţie din viitor, „чтобы не было”, dacă zilele ne sunt toate un sizific „мучительно больно”?! Şi în toată nebunia asta ne pomenim cu un „Martin” la uşă pentru care spinii înghiţiţi de noi nu sunt decît o aventură (dar atît de umană!) tot fălălăind şi înşirînd în urma-i dolari şi ispite meschine, pe care noi, în întunericul nostru strîmt, le luăm drept speranţe şi ieşiri către lumină... Martin, pe care tot noi va trebui, pînă la urmă, să-l scoatem din ghearele lui Vlad, fără a şti încă care va fi preţul acestei operaţiuni commando. Şi am avea noi nevoie de un Martin, dar din acei cu „ !”, si nici un Vlad parcă nu ne-ar strica, dar din acei cu ţepele... Avem, însă, ce avem... лже-Martin, лже-Vlad... Şi doar Dumitru rămîne franc şi Crud în nume şi în scriere. Mic descifrator de text: din rusă : шансон = gen de „muzică” în vogă în tot spaţiul fostei URSS, preponderent pe tematica lumii interlope şi a închisorilor. din franceză : dix = zece / con = (s.m.) organ genital feminin (vulgar) sau (adj.) imbecil, idiot, tîmp (familiar) din rusă : ПРО - Противоракетная оборона = scut anti-rachete. din rusă : „Жизнь надо прожить так, чтобы не было мучительно больно за бесцельно прожитые годы” = citat din romanul „Cum s-a călit oţelul” (1932) de Nikolaï Ostrovski (1904—1936) : literalmente: „Trebuie să-ţi trăieşti viaţa în aşa fel încît să nu te doară chinuitor din cauza anilor pierduţi fără ţel” (traducere proprie aproximativă, dar necesară aici anume în această formă) din rusă: острый = ascuţit (aluzie la numele romancierului sovietic) din rusă: „Гвозди б делать из этих людей” = „De s-ar face cuie din aceşti oameni”, vers din poemul lui Nikolaï Tikhonov (1896 — 1979) „Баллада о гвоздях” („Baladă despre cuie”) (1922). Cu un rînd mai sus, în acelaşi poem citim „Приказ исполнен. Спасенных нет” = „Ordinul este executat. Supravieţuitori nu-s” din engleză: „I have a dream!” = „Am un vis!”: titlul celebrului discurs (1963) al lui Martin Luther King din rusă: лже = fals: trimitere la Лжедмитрий („Falsul Dumitru”), ţar rus (1605-1606) care a uzurpat identitatea feciorului lui Ioan cel Groaznic pentru a ajunge la tron."
4,http://www.vitalie-vovc.com/article-o-poveste-de-dragoste-120506293.html,"A început cu Singur în faţa dragostei: aş minţi dacă aş spune că am rămas fascinat de acest roman. Dar am fost, fără a exagera, şocat de curajul acestui text. Nici astăzi, cred, nu am scăpat de întrebarea (aceeaşi care m-a regăsit şi în timpul lecturii Zborului frînt, apropo) „Cum de a fost publicat acest roman ATUNCI ?!”. Şi corolarul ei trist: „Cum de, avînd un astfel de roman publicat, prezent în biblioteci, accesibil publicului larg, ne regăsim astăzi în realitatea care ne macină, în căutare de răspunsuri demult aduse?”... Spune-mi Gioni: cartea care l-a scos pe romancierul A. Busuioc (ţinînd cont doar de ierarhia subiectiva (im)perfectă a cititorului care sunt) din rîndul scriitorilor celebri prin renume. După lectura acestui text l-am plasat pe Aureliu Busuioc în categoria „Marilor”. Doar un „Mare” putea reuşi formidabila anamneză a fabricării monştrilor, dar şi o cheie pentru înţelegerea realităţii. Iar înţelegerea este primul pas necesar pentru a depăşi ura sterilă şi (auto)distrugătoare omniprezentă. Hronicul Găinarilor: începînd cu acest roman începe şi adevărata poveste de dragoste pentru textele lui Busuioc. Plăcerea imensă, intelectuală şi estetică, pe care am avut-o pe durata lecturii acestui „letopiseţ” a fost absolută. Dragostea este iraţională. Şi eu iubesc această carte! D’ale vînătorii: aici am cunoscut şi îndrăgit Omul. Acel care scrie cu dragoste şi evlavie religioasă despre natură, prieteni, oamenii pe care îi întîlneşte nu poate fi decît un OM BUN. Cum a fost şi tata... () Şi a fost noapte...: cartea regretelor. Premonitorie. Carte din care m-am ales cu o stare crescîndă a sentimentului de urgenţă. A unui pericol iminent. Cum ai privi nisipul curgîndu-ţi printre degete fără a putea strînge pumnul. Şi rămîi cu palma întinsă... Cerşind timpului înca cîteva pagini, fraze, cuvinte... Simţind că punctul final este ineluctabil... () În căutarea pierderii de timp : cum ar fi să discuţi cu un om drag. Pe care l-ai îndrăgit atît de mult, încît îi dai dreptate chiar şi atunci cînd nu eşti de acord cu el. Şi apoi, cu oamenii dragi petreci nopţi de-a rîndul polemizînd şi rotungind chiţibuşuri şi detalii, căci esenţialul este împărtăşit demult. De la prima carte. () Lătrînd la lună : No, cu Grăsanul suntem prieteni demult. Într-atît de intimi, încit ştiu pînă şi ce-i gîndeşte cîinele. Îi cunosc tabieturile, gusturile, obişnuinţele, viciile, supărările, doleanţele... Tot ce face un OM!() xxxxxxxxx Nu l-am cunoscut pe Aureliu Busuioc. Nici El nu m-a cunoscut. Nici nu l-am văzut vreodată. Nici El nu m-a văzut. Dar este un OM pe care l-am îndrăgit. Prin scierile Lui. Şi texte noi nu vor mai fi... Mai am cîteva datorii faţă de bunul meu amic şi o iau de la început..."
4,http://www.vitalie-vovc.com/article-idiotecile-si-omul-120613460.html,"Notă de lectură a romanului ""Biblidioteca"" de Mihail Vakulovski Scriu aceste rînduri la un miez de noapte, din pură plăcere, fără vreo constrîngere de oricare fel, după ce m-am hîrjonit cu puiul meu de fată timp de două ore (ah, atît de puţin!...) şi care doarme acum în camera de alaturi, fosăind dulce în pătucul ei, după ce i-am povestit ritualica ""poveste cu cocoşul"" (aleas ""Punguţa cu doi bani"")... Între timp am mai răspuns la e-mail-uri, am mai schimbat cîteva replici pe reţele de socializare... deh, micile plăceri ale vieţii... micile plăceri (unele, bineînţeles) prin care mă şi cunoaşteţi... Există însă şi latura sumbră a realităţii, partea invizibilă: ""biblidioteca""! Fiecare cu ""idiOteca"" lui. Fericiţi acei care pot suprapune aceste două realităţi cît de cît! Nefericiţi şi săraci cu duhul acei care o fac în totalitate! O dorim sau nu, dar fiecare din noi este confruntat cu Măria-Sa, Instituţia. Fiecare instituţie cu legile ei, cu multitudinea relaţiilor şi conecţiunilor care ajung, pînă la urmă, s-o definească, să-i delimiteze adevăratele frontiere şi capacitatea intrinsecă de oprimare a indivizilor care o constituie. Uneori lucrurile nu stau chiar rău de tot. Alteori, însă, instituţia expulzeaza elementul patogen şi recalcitrant care-i perturbă funcţionarea lineară. Şi atunci, undeva pe fundal, neapărat apare proiectat spectrul kafkian, rînjind aidoma unui Gwynplaine... Totul nu-i decît o chestie de medie. Totul e funcţie de nivelul mediocrităţii. Acel Δ între masa critică şi individ. Mai e şi nivelul de sacrificiu acceptat de individ pentru a goma aceste diferenţe... Fericit acel cu Δ mică, căci a lui este împărăţia instituţiei! Ceilalţi suportă alienarea continuă a propriului ""eu"" ori trec la categoria ""rebut""... Undeva există probabil şi ""biblioteci""... Ori ""ideAteci"" cu o medie mai puţin mediocră... Undeva la sigur există! Că doar n-or fi toţi idioţi?!"
4,http://www.vitalie-vovc.com/article-trei-doamne-i-to-i-trei-120717390.html,"« Într-adevăr, exilatul, refugiatul devine străin ca rezultat al unei schimbări. Prin însăşi existenţa sa, străinul este mereu obligat să mediteze asupra schimbării. » Norman Manea, « Despre clovni : dictatorul si artistul » Dacă e să-l cred pe nenica ăla cu un nume misterios « Admin » ar fi 184 de postari pe « PUNCT-ul din .FR ». Din aceste 184 de texte, exact 90 (adică practic jumatate) revin anului nr. 3 ! În mediu, un text la 4 zile. Ţinînd cont de perioada de « gestaţie » necesară (mie) fiecărui text, reese că pe durata acestui an am fost în proces de scriere practic non-stop… Şi parcă tot nu am spus nimic… Mai bine zis, am spus prea puţin… Mă-neacă cuvintele şi se bat gîndurile pentru dreptul de a se scurge de pe degete direct pe taste… Dar nu ajung degete… Şi prea capricioase tastele… Există oare cuvinte suficient de ascuţite pentru a străpunge depărtarea şi, mai cu seamă, indiferenţa ? Dar mai are rost ? Carnavalescul cotidian nu încape ascultare. Dar ditamai lectură. Doar imagini, flashuri, o permanentă competiţie a scandalului... Şi despre ce să vă mai scriu ? Cel sătul şi cel flămînd nu au stat la aceeaşi masă… În iureşul caleidoscopic al evenimentelor (noi zile cu noi eroi) cel cu o memorie puţin mai lungă este repede pus pe tuşă… Şi atunci ? A nu mai scrie ar fi prea violent, a scrie doar de dragul scrisului şi plăcerii egoiste ar fi prea meschin şi vanitos… Ce rămîne ? Să scriu de dragul cititorului ? Dar cu ce drept să-mi pui juvăţul decodării, dragă cetitorule, punător zgîrcit de like-uri şi share-uri, tu care mă mai şi insulţi (nu toţi şi doar uneori) pe de asupra ? Cînd începeam aventura acum trei ani, ziceam că voi încerca să fiu mai aproape de… De un ceva care s-a dovedit a fi prea abstract… Pereţii care mă despart de el sunt mai înalţi şi mai solizi decît păreau… Iar fiecare breşă din acest zid, spartă atît de greu, este colmatată de zeci şi zeci de zidari zeloşi cu « salar » şi « remuneratie de la buget »… Dar poate totuşi merită ? … Hai să mai vedem ! Azi începe anul 4. A(D)MIN ! Qui m’aime me lise !"
4,http://www.vitalie-vovc.com/page/78,"O zicală mai veche califică nefericitul accident al penetrării unui corp eterogen în căile respiratorii (mai pe-nţeles : cînd „se-neacă” cineva cu alimente) şi eliminarea lor prin accese de tusă convulsională drept „nimereală pe uliţa ţigănească”... Dacă am să vă spun că am apucat-o şi noi pe aceeaşi hudiţă nu am să descopăr niciun adevar şi nici nu am să dezvălui vreo taină de stat. Deşi... Cum stai aşa vezi: haideţi să abordăm subiectul puţin altfel. De 20 de ani şi mai bine sîntem angajaţi într-o eternă tranziţie. Am născut şi crescut chiar şi o generaţie, care doar asta ştie: tranziţia. Nasol, căci ei nu au apucat punctul de start (l-au substituit cu un mit - 1-ul) şi nici nu prea ştiu unde să ajungă (al 2-lea mit). Un fel de tranziţie cosmică dintr-o baladă în alta... Planeta Moldova. The Real One! Să încercăm să vedem totuşi ce-i cu mitul nr. 2? (Despre 1-ul mit se scrie din ce în ce mai mult, şi cred că, treptat, o contra-mitologizare sănătoasă se va impune.) Şi nr. 2? De unde a apărut el? Originea sa îşi are rădăcinile în Marea Confruntare a sec. XX: Blocul de Est vs. Occidentul. A fost o confruntare titanică între un sistem pur politic (într-atît de politic încit a putut să se substitue pînă şi religiei) şi un mix de ideologie politico-economică (un fel de păgînism unde totul este permis, cu condiţia să nu te atingi de idol, bineînţeles). În Vest Economicului i s-a acordat o importanţă într-atît de mare, încît, treptat, mişeleşte, a detronat Politicul. Un fel de Rise of the Machines... Din păcate, neavînd atributele necesare pentru a funcţiona fără Politic. Dar s-a întîmplat. Economicul a nimicit Politicul. Începînd cu anii 80 şi epoca Reagan/Thatcher, Politicul pierde vertiginos teren... Fiindcă Politicul nu mai avea un oponent pe măsură. URSS intra în criză. Economicul a învins şi a... ajuns unde a ajuns... a culminat cu extraordinara criză actuală. Fiindcă nu este decît un mijloc. S-a mers prea departe şi astăzi Occidentul caută soluţii. În domeniul Politicului. Probabil va dura ceva pînă Politicul va subordona din nou Economicul şi, probabil, se vor da „lupte” şi, probabil, vor fi „victime colaterale”. Va fi greu, dar se va face. Căci un purice nu trăieşte mult pe un hoit. Această digresiune este importantă pentru o înţelegere mai bună a ceea ce voi spune în continuare... Occidentul a înţeles (cel puţin la nivel conceptual) că sistemul nu merge bine şi că sînt necesare schimbări. Şi uite aici vin şi eu cu întrebarea mea: de ce noi, avînd posibilitatea de a învăţa pe urma greşelilor Occidentului, încercăm (bine-bine, nici măcar asta nu prea reuşim) să copiem un sistem perimat, care nu mai funcţionează în alte părţi? De ce transpunem la noi instituţiile şi ideologiile anilor 80 de la ei? Atunci cînd Europa trece la o agricultură de proximitate (este mai respectuoasă pentru om şi natură şi mult mai viabilă economic), noi vrem agricultură de suprafeţe mari... Atunci cînd Franţa spune că sistemul lor medical nu ţine (ei afirmă că ar fi cel mai bun din lume, dar eu am dubii), noi îl implementăm activ... Atunci cînd Europenii încep a avea îndoieli (după cîţiva ani de teste) referitor la autonomia universitară şi la eficienţa acestui model, noi îl adoptăm şi ne mîndrim cu asta... Atunci cînd Europa revede planurile de reducere de cheltuieli în învăţămîntul pre-universitar şi măreşte investiţiile în domeniu (în plină criză!), noi „optimizăm”, chiar şi în condiţiile cînd nicio normă morală şi umană nu ne permite s-o facem... Atunci cînd Europenii naţionalizează anumite întreprinderi (în special în domeniile non-concurenţiale), noi privatizăm şi chiar insistăm ca monopoluri naturale să fie date capitalului privat... *** Ei au avut nevoie de 30 de ani pentru a începe a înţelege cîte ceva! Ne putem oare noi permite acest lux? 20 de ani de tranziţie au trecut deja..."
4,http://www.vitalie-vovc.com/page/77,"Cam s-au înteţit alertele Despre un sfîrşit iminent... Calendarele mint, Politicienii mint, Previzioniştii au greşit, Filozofii au dubii, Preoţii jubilează. Poeţii? Constanţi: delirează! M-aţi convins! În faţa incertitudinii certe Vin cu un răspuns simetric: Am decis să trăiesc veşnic! Şi nu in spiritus sancti, Ci în carne şi oase! Acum, eu nu sunt atlet... Nici al Domnului (ca să fiu avantajat de arbitraj), Nici barem atlet-punct (din acei care îşi pierd disperat timpul şi sudoarea în curse stupide, istovitoare, pentru trei oase, dintre care doar unul din aur). Veşniciile sunt chestii serioase Şi eu, care nu sunt atlet, Am zis că am nevoie De antrenament. Am început cu distante mici (acum o lună am practicat veşnicia cu nişte amici timp de cîteva ore într-o crîşmă). A fost un test reuşit (deşi am recuperat greu a doua-zi). Am mărit apoi distanţa: O săptămînă cu alternanţe. Din nou succes! Am intrat în ritm (dar a fost mai puţin intens). Azi am început să trăiesc veşnic Pentru o lună continuă (dar la intensitate minimă). La vară voi merge la ţară Să practic veşnicia acolo, Direct la sursă. La anul planific o cursă Mai lungă: voi trăi veşnic un an! Pe bune, ce-i aici complicat (nu-i posibil, zici? dar ai încercat?)? Eu unul fac antrenamente regulate: Veşnicie pe burtă, Veşnicie pe spate, În picioare şi culcat, Drept şi pe-o parte. Am trăit veşnic în toate poziţiile Practicate. Mă mai antrenez şi, Peste 50 de ani, cred, Voi fi gata! Imagine: P. Picasso"
4,http://www.vitalie-vovc.com/page/76,"Sînge pe zăpadă… Oare fără sînge nu vine nicio primăvară? S-a vărsat atîta sînge peste zăpezile noastre Încît ar trebui să răsară doar iarbă roşie Şi să înflorească merii în roşu Şi să se coacă cireşe negre din flori roşii... S-a vărsat atîta sînge peste zăpezile noastre Dar – iată – ele nici gînd să se topească Ori nu a fost destul de fierbinte ? S-a vărsat atîta sînge peste zăpezile noastre Ah, acest proiect de împrimăvărare a siberiilor Dar – iată – siberiile noastre îngheaţă din nou Şi bat recorduri de temperaturi sub nivelul zero Am să-ti dau un marţişor astăzi Şi am să ţi-l înfig cu un ac drept în inimă Şi am să iau un ac mare, din acele cu care se cos sacii Din acei saci în care se cos morţii Din acei morţi despre care nu se ştie nimic Şi am să-l înfig cu inimă, cît mai adînc, mai adînc Să ţîşnească sînge peste zăpezile noastre Să se topească odată mama lor de zăpezi ! Oare fără sînge nu vine nicio primăvară ? Nici una? cît de mică?... Oare nicio primăvară? Nicio primăvară? N..io .rima..ra? N…o .rima….? N…. ….a….? ….. ….a….? ….. ………? ……………………………………………………………….."
4,http://www.vitalie-vovc.com/page/75,"Tudor Gheorghe are un cîntec extraordinar, ca mai tot ce face, care este compus practic în integralitate din regionalisme/arhaisme rurale, neînţelese astăzi, cuvinte care odinioară nu însemnau decît un cotidian banal cu chin şi sudoare şi care, iată, au devenit, odată dispărute obiectele şi chinurile pe care le denumeau, poezie pură. Îmi aduc aminte acum şi de o experienţă de lectură „explicativă” cu o nepoţică de-a mea care s-a’mpotmolit pînă la lacrimi într-un text de Barbu Delavrancea, text anacronic propus ca supliciu de vară pentru elevi, disimulat în lista de lecturi obligatorii şi care ar fi meritat 2-3 ore de limbă română la şcoală. Ah, ce lecţie-poezie s-a ratat prin această abordare stupidă a unui text, cu siguranţă urît de copii acum, dar atît de bogat, prin disonanţa lui cu realitatea de azi, în învăţăminte!... „Patria mea – limba română” diximus. Dar aceste rînduri nu sînt despre hermeneutica textelor, ci despre cotidianul nostru, care uite că re-devine la fel de biblic, altfel spus: un chin şi o sudoare şi nu ar trebui să ne mire abundenţa publicităţii produselor de tip Rexona & Co., atît de necesare (în cantităţi de hectolitri la m²) pentru a masca putoarea de acreală nespălată ce ne învăluie... Opacitatea proceselor, negocierilor, numirilor, adoptărilor de legi, dar, mai cu seamă, interpretările lor (vai, dar au devenit subit într-atît de „ruşinoase” şi „timide”), descifrarea intenţionalităţilor camuflate cu atîta asiduitate, încît se ajunge la un nivel de ridicol care, hélas! ne tue pas*, nu poate genera decît repulsie şi respingere şi, din păcate, nu există multă „poezie” în această realitate. Dar dacă e să revenim la poeticul cuvintelor desuete, ceea ce ni se întîmplă astăzi seamănă cu povestea unui cetăţean din Ch-ău căruia i s-a dat o cireadă de hlujani ca mai apoi să i se propună s-o schimbe pe una de ciocleji.... Unii aşa şi nu ştiu ce li s-a dat, alţii nu ştiu ce li s-a propus în loc, majoritatea - nici una, nici alta. Doar puţini înţeleg esenţa vidă de semantică a acestui troc, dar „propunerea” nu se discută astăzi, la fel cum nu se discuta „participarea voluntară” la demonstraţiile de 1 mai pe timpuri... Şi dacă ţăranul nu vede rostul chinului său rebrenesc, atunci el lasă ogorul Pîrlog şi... pleacă la oraş... *(franceză) nu ucide => (parte din dictonul francez Le ridicule ne tue pas (ridicolul nu ucide)) Imagine: Maria Furţea-Niculescu, „”"
4,http://www.vitalie-vovc.com/page/74,"« …fiecare îşi coase cadavrul biografic în sacul de pînză al formularului standard pantru a-şi salva pielea ; măiestria scrisului constă în a trage toate aţele înăuntru… » Emilian Galaicu-Păun, « Ţesut viu. 10x10 » p. 313. Atunci cînd te duci la război nu pentru a vărsa sînge ci ca să alegi. Atunci cînd alegi floarea de zece ori pentru a le alege pînă la urmă pe toate zece. Atunci cînd pui fir chetriu pentru cerul dorului şi chiclăzăriu pentru apele iubirilor scurse. Atunci cînd alegi vişiniu pentru cireşele dulci ale copilăriei şi curechiu pentru chinurile (des)facerii adolescentine. Atunci cînd culorile maturităţii rămîn albe pe floarea din ramă, dar fiecare gospodină ştie că se vor ţese numai şi numai cu negru. Atunci cînd stai în faţa drucilor montaţi într-un cadru ce te cuprinde întru totul şi nu poţi trece decît prin urzeala aţelor întinse strună, una cîte una, sute, mii, întinse de el, dar trecerea rămîne a ta şi numai a ta. La acest război se porneşte în doi sau în trei, sau în patru… Acest război este doar al tău şi numai al tău. Atunci cînd culorile florilor de ales sunt bătute cu pieptenele greu de lemn, greu ca ultima cămaşă lumească, una după alta, într-un ritm continuu în două tacte : un fir – boc-boc – un rost, un fir – boc-boc – un rost. Ai numărat rîndurile ? Dar rosturile ? Ah, ce război ! Ah, ce ales ! Ah, ce ţesut ! Parcă-i viu, nu alta !"
4,http://www.vitalie-vovc.com/page/73,"Iarbă verde de mohor, Mohorît îi al meu dor, Mohorît ca lunca stearpă Unde-ţi creşte stibla seacă. Inimioară – lăcrămioară, Te usuci de dor de vară, Vară lungă, călduroasă, Nuc cu umbra răcoraosă, Apă lină – cristalină Din izvorul de la stînă, De la stîna cu mioare Lingă iazul din ponoară. Inimioară – sălcioară, Plîngi, căci jalea te doboară! Curgă-ţi pleata peste ape, Peste ape şi hîrtoape, Peste dealuri, rîpi şi văi, Pîn-ajungi la cei călăi, Pîn-ajungi la cei ciocoi Străjuiţi de cinci copoi Care stau în jilţuri moi Cu picioarele-n puhoi... Un puhoi de lacrimi mute Care curg de ici la munte, De la munte pîn-la mare, De-au umplut apa cu sare... Sare, sare, săricică, O durere mărunţică, Marunţită, măcinată, În cutii împachetată Şi la prăvălii livrată… Inimioară – sălcioară, Plîngi, căci jalea te doboară! Curgă-ţi pleata pin-la ei, Pîn-la cei smintiţi mişei Şi din apă fă-te zmeu, Să le crape fierea, zău! Şi din apă fă-te-otravă, Să s-aleagă numai pleavă! Şi sa fie vînturată, Şi de toţi în veci uitată! Ac fierbinte de salcîm, Te-aş găsi să te fărîm, De sub piele să te scot... Aş dori, dar nu prea pot: Rău salcîmul de pe pod... Inimioară – sălcioară, Plîngi, căci jalea te doboară! Iarbă verde de mohor, Tare-i greu cu aist dor... Şi-am să-l duc pîn-am să mor."
4,http://www.vitalie-vovc.com/page/71,"« La chair est triste, hélas ! et j’ai lu tous les livres. Fuir ! là-bas fuir ! Je sens que des oiseaux sont ivres D’être parmi l’écume inconnue et les cieux ! » Stéphane Mallarmé, Brise marine (1914) Dacă poţi afirma astăzi că « ai citit toate cărţile » (precum o fac cu regularitate, începînd cu Mallarmé şi terminînd, mai spre noi, în sens spaţial şi temporal, cu Em. Galaicu-Păun, exegeţi în ale scrisului) şi, pe deasupra, poţi exiba cu o oarecare mîndrie copiilor sau nepoţilor carnetul de note de la şcoală/liceu (presupuse excelente, bineînţeles) cu diplomele, menţiunile şi celelalte probe materiale (dar tot ce vei fi spus, iată : chiar şi aici, poate fi utilizat împotriva ta la judecata de apoi) ale reuşitei tale în materie de asimilare a sensurilor setate de alţii, dar ai reuşit printr-o formidabilă şi permanentă gimnastică cognitivă să eviţi anchilozarea spiritului tău în carapacea adevărurilor absolute, vei fi neapărat tentat de gîndul cel viclean: „Ah, literatura, ce vast deşert!”. Cei mai temerari vor încerca chiar să „dea foc la cărţi” (©A. Vakulovski), sperînd probabil să profite, barem în acest mod, de kcaloriile ultime pe care sărmanele volume, încătuşate în tălmăciri desuete, mai pot să le emane... Apocaliptice focuri bradburyene... Cărţile, inocente (nu şi inofensive, căci inofensive ele nu rămîn decît în manuale şi programe şcolare) prin însăşi esenţa lor, au nevoie astăzi de reabilitare! Şi iată că ne vine un Făt-Frumos, fiul pixului, să ne distrugă cu paloşul penei „corola de minuni a lumii” (© L. Blaga), punîndu-ne faţă-n faţă cu goliciunea suavă a textelor. Şi ele devin din nou excitante, şi cuvintele devin uşoare, jucăuşe, şi ele pornesc un dans (tango, samba, costropăţ ori polkă) frenetic cu înţelesuri, (pseudo)realităţi sau chiar vise... Şi dacă autorul & K°atît de insistent se dă cu post-moderniştii (încît îţi vine să nu-l mai crezi), ar fi judicios să definim experienţa noastră de cititor drept una post-lecturală, efectuată în trei etape: 1. Citiţi toate cărţile, 2. Citiţi „Erotokritikon”-ul, 3. Salvaţi literatura de moartea plictisului!"
4,http://www.vitalie-vovc.com/page/69,"„Cum îmi spunea mie cumătru Valentin care are părinţi şi soră îngropaţi acolo, cică uneori se uită la flacara de la aragaz şi-i pare că parcă s-ar întoarce acasă sufletele celor îngropaţi prin locurile pe unde i-aţi dus în vagoane ca pe vite şi i-aţi lăsat să moară de frig şi de foame şi de batjocură în locurile de unde vă lăudaţi că ne aduceţi acuma gazul. Gazul vostru aduce a mort şi a vesnică pomenire, aşa spune cumătru-meu Valentin.” Onoarea de a „deschide balul” îi revenea romanului „Avionul mirosea a peşte” de Nicolae Popa, roman pe care îl citeam în acel moment. De atunci în fiecare noapte am tot postat cîte o frîntură din cărţile pe care le-am citit, cu mici intermitenţe: o pauză în luna august datorată imersiunii în viaţa rurală din Moldova, unde nu doar „niciun tren nu vine”, dar nici Internetului nu i se lunecă mintea şi unda să ajungă, şi cîteva nopţi cînd am adormit: deh, sunt şi eu om şi huma uneori se răzvrăteşte împotriva spiritului, sau am umblat pe coclauri, uitînd de Internet şi toate cele virtuale. Absenţe pe care le-am recuperat ulterior furnizîndu-vă cîte o porţie dublă, ba chiar triplă a doua-zi („noapte” ar fi mai corect, dar aici respect expresia consacrată în dicţionare). În mod general consider că a scoate citate din context este un fel de şmechereală care nu este prea departe de manipulare şi lipsă de onestitate intelectuală. Aici mult depinde şi de recontextualizarea citatului, de finalitatea pragmatică şi discursivă a enunciatorului. Folosit cu iscusinţă şi rafinament, citatul aduce o dimensiune suplimentară noului context inclusiv şi prin dialogismul său cu opera-sursă... Deseori însă, folosirea excesivă a citatelor este puerilă, în cel mai bun caz, sau doar o bravadă artificială, un fel de etalare a unui pretins nivel de cunoaştere. (Pentru o mai savantă abordare a subiectului vedeţi articolele lui Mircea V. Ciobanu: 1) „” şi 2) „” ) De ce am început atunci acest joc? Care este finalitatea „Frazei”? De ce îmi asum acest risc de a fi considerat dacă nu un manipulator (ar fi prea mult, să fim modeşti), atunci un tip naiv, superficial şi îngîmfat? Democratizarea scrierii şi mai ales accesul la spaţiile de distribuţie a scrisului (ave Internet!) a dus la o logoree adevărată de „opinii” de tot felul... Desigur fiecare pînă la urmă îşi alege sursele de lectură şi nimeni nu este obligat să citească toate prostiile de pe toţi pereţii (nici măcar aceste rînduri, în treacăt fie spus). „Tăceai – filozof rămîneai” spune o vorbă veche. „Ce-i scris cu peniţa nu tai cu bărdiţa” mai spune o altă zicală. Grafomania generalizată a scos în vileag şi, din păcate, documentat o meteahnă seculară a noastră: deficitul cronic de lectură. Cauzele sunt multiple şi nu am intenţia să dezvolt mai mult decît atît acest subiect acum... Ceea ce am încercat eu, prin intermediul „Frazei de la miez de noapte”, e să trezesc curiozitatea pentru nişte cărţi, dezvăluind doar un gînd, exploatînd misterul unui citat rupt din context, prezentîndu-vă frumuseţea cuvintelor şi măiestria împletirii lor precum o gleznă dezgolită suscită mai multă ardoare şi excită imaginaţia mai ceva decît ditamai „Originea lumii” de Gustave Courbet. Fraza de la miez de noapte (100): ""Cartea nu este un pedagog sau, dacă vreţi, este un pedagog „invers”. Ea nu răspunde, ea întreabă şi te ajută să afli singur răspunsurile corecte. Dar, ale tale. Răspunsuri gata întotdeauna au numai politicienii şi poliţiştii.”, Aureliu Busuioc, ""În căutarea pierderii de timp"". Am apucat (şi dureaza cîţiva ani buni deja) să notez prin cărţile citite. Pornire pur egoistă la început (este un excelent exerciţiu mnemotehnic: e suficient să citeşti ulterior cîteva fraze evidenţiate pentru a reabilita şi readuce conţinutul cărţii din exilul uitării), această obişnuinţă a devenit apoi un soi de joc comunicativ cu alţi cititori ai cărţii (căci cărţile din biblioteca personală sunt citite de cel puţin două persoane). Mi-am zis acum un an să împartăş şi cu alţii aceste notiţe. Mai ştii? Poate încolţeşte virusul cititului? Am depăşit anul. V-am prezentat 365 de fraze din 72 de titluri de 51 de autori. Cu o singură excepţie (vă las să vă dumiriţi care anume), recomand oricare din aceste cărţi. O bună parte din ele au fost lecturate pe parcursul anului. Nu mă consider un stahanovist în ale cetitului: numărul de cărţi nu este o performanţă în sine şi nu este un domeniu unde indicatorii de performanţă ar avea sens. A fost anul relecturilor (pe mulţi - Busuioc, Beşleagă, Vasilache, Saka - i-am recitit în acest an graţie unei antologii recent apărute). A fost un an în care am continuat o poveste de dragoste cu textele unor scriitori la care ţin (Galaicu-Păun, Vişniec, Manea). Descoperiri de texte şi autori extraordinari (Oksanen, Ernu, Esinencu-fiica)... Dar, păcatele mele, comit nedreptăţi faţă de acei pe care nu-i citez... De aceea voi face mai simplu: vă propun lista completă a autorilor şi titlurilor de unde au fost sustrase „Frazele”. Rupte în plină noapte din aşternutul lor durduliu de printre două coperte. Recunosc: m-am comportat cu ele ca un barbar. Şi vă invit să le faceţi dreptate. Să citiţi cărţile şi să le re-situaţi în contextul lor unde se simt atît de bine! Autor Carte Barbu, Eugen Groapa Baricco, Alessandro Soie Beşleagă, Vladimir Hoţii din apartamente Zbor frînt Bobin, Christian Geai Bukowski, Charles Contes de la folie ordinaire Busuioc, Aureliu D’ale vînătorii. Întîmplări vînătoreşti şi nu numai Hronicul Găinarilor În căutarea pierderii de timp Lătrînd la lună Şi a fost noapte… Singur în faţa dragostei Spune-mi Gioni! sau Învăţăturile veteranului KGB Verdikurov către nepotul său Butnaru, Leo Ruleta românească Cărăuş, Tamara Capcanele identităţii Cărtărescu, Mircea De ce iubim femeile Frumoasele străine Céline, Louis-Ferdinand Voyage au bout de la nuit Cheianu, Constantin Sex & Perestroika Chomsky, Noam Failed States Crudu, Dumitru Un american la Chişinău Ernu, Vasile Intelighenţia rusă azi Ultimii eretici ai Imperiului Esinencu, Nicolae Scrisoare Mareşalului Esinencu, Nicoleta FUCK YOU, Eu.ro.pa! Galaicu-Păun, Emilian Arme grăitoare Gesturi Ţesut viu. 10 x 10. Huxley, Aldous Le meilleur des mondes Klemperer, Victor LTI, la langue du III-ème Reich Kozlov, Serghei Правда, мы будем всегда? Kundera, Milan La plaisanterie La valse aux adieux Leahu, Nicolae Erotokritikon. Vol. I. Fat Frumos, fiul pixului Lewis, Roy Pourquoi j’ai mangé mon père Makine, Andreï Le livre des brèves amours éternelles Manea, Norman Despre clovni: dictatorul şi artistul Întoarcerea huliganului Mazetti, Katarina Le mec de la tombe d’à côté Mihăescu, Gib I. Rusoaica: Bordeiul pe Nistru al locotenentului Ragaiac Moraru, Anatol Turnătorul de medalii Müller, Herta Animal du cœur Le renard était déjà le chasseur Oksanen, Sofi Purge Olafsdottir, Audur Ava Rosa Candida Palahniuk, Chuck Le Festival de la couille et autres histoires vraies Pamuk, Orhan Le livre noir Pelevin, Viktor Принц Госплана Perciun, Mihaela Printre BĂRBAŢI Popa, Nicolae Avionul mirosea a peşte Cubul de zahăr Ruskin, John On Art and Life Saka, Serafim Vămile Serebrian, Oleg Cîntecul mării Serres, Michel Petite Poucette Silvestru, Aurelian Cel rătăcit Stanca, Dan Apocalips amînat Steinbeck, John The Grapes of Wrath Strugatski, A. & B. Stalker Süskind, Patrick Le Pigeon Vakulovski, Alexandru 157 de trepte spre iad sau Salvaţi-mă la Roşia Montana Vakulovski, Mihail Biblidioteca Zece basarabeni pentru cultura româna Vasilache, Vasile Navetista şi pădurea Povestea cu cocoşul roşu Vian, Boris L’écume des jours Vişniec, Matei Istoria comunismului povestită pentru bolnavii mintal Le spectateur condamné à mort Les chevaux à la fenêtre Sindromul de panică în Oraşul Luminilor Théâtre décomposé ou l'homme poubelle Vonnegut, Kurt Slaughter-House-Five or The Children’s Crusade. A Duty-Dance With Death Imagine: “A Grand Man”,"
5,https://ganduridespletite.com/2021/06/09/negustorul-povestilor-mediteraneene-paul-gabor/,"Mi-au venit prin poștă ambalate perfect, ca un dar scump, ce trăda multă grijă față de conținut. Cu aromă de Mediterană. Cărțile lui Paul Gabor, un oaspete din trecut al întâlnirilor literare de la Londra, pe care am avut onoarea să îl prezint acum aproape trei ani, mi-au creat, încă de la „Negustorul de pipe” un sentiment amestecat. Aerul relaxat și tăios al autorului contrasta puternic cu momentele de o sensibilitate rară din acea primă carte. Un autor aparent dur, dar care împletește cu atâta finețe, pe taraba lui de negustor, arome de mentă și mosc, busuioc și pâine prăjită cu usturoi, alge în saramură și arome de tutun cubanez. Am vorbit despre acest aspect la lansarea primei cărți. Celelate două care au urmat continuă aceleași linii ce se alternează periodic, între subiecte și povești sensibile și imagini, aparent imposibile: „Ne obișnuim cu moartea alături. Se pune la masă cu noi și soarbe din același pahar. Nu ne mai pasă, mirosim la fel, ne îmbrăcăm la fel, mergem cu aceiași pași în cadență. Moartea surâde, mă trec fiori pe spinare: Ține-mi puțin coasa, trebuie să mă leg la șireturi”. „Din barul Soniei am mers pe buza mormântului celui mai trist clown din lume. Mi-a dat o rețetă de cozonac cu stafide și m-a sfătuit să nu mai trag de lanțurile ceasurilor cu cuc: pot rămâne acolo, prizonier, între două timpuri, care se vor scurge repede, în dezavantajul meu”. „Îmi este milă de ei. Duc în spate povești care te îngrozesc, adevărate epopei opace, de nepătruns, tari, ca niște funduri de mămăligă prin care nu poți pătrude cu firul unei lalele. Sunt striviți de mărimea tragediilor. Au asistat neputincioși la moartea multor idei care ar fi putut să modifice mersul lumii, dar și la nașterea amorului de la distanță. Poate cel mai greu bagaj pe care un om îl poate duce în spate”. Fragmentele de mai sus sunt citate din „Rapel”, cea de-a doua carte a autorului venită să confirme forța stilului unic, sacadat, al developării imaginilor, aromelor și miresmelor. O coborâre, într-adevăr abruptă, printr-un sistem de coardă dublă, spre miezul trăirilor. Această coborâre, continuată și în „Mediterana din mine”, devine una și mai periculoasă, de data aceasta pe funii împletite din fâșii de cearșaf: „Despre alchimie aș fi încântat să vorbesc și eu la nesfârșit, în special despre felul în care am tăiat cearșafurile nefolosite cu dinții și mi-am făcut funii pentru a vedea ce se află în adâncul sufletului tău de piatră”. „Acum nu mai cred că mai am de ales. Se mai poate schimba ceva? Simt cum băieții de la salubritate intră cu camioanele în inima mea și mi-o curăță”. „Urăsc acum pasărea albastră, pentru că ne privește de undeva, de pe o streașină ironică și ruptă, iar noi am devenit doi necunoscuți care se mai ciocnesc din când în când în vis, eu adulmec ușile care scârțâie deschizându-se în miez de noapte, tu cumperi lacăte cu care îmi vei închide corpul atunci când ultima picătură de alcool se va evapora din rănile mele”. Am lăsat intenționat acest frumos pasaj la sfârșit. Este unul dintre preferatele mele. Îi simt încărcătura emotivă puternică și, țin să menționez, că printre arome și mirosuri, Mediterana scaldă și multe imagini erotice. Las suspansul, așa, în aerul sărat al mării pentru cei dornici să-i inhaleze apusul."
5,https://ganduridespletite.com/2021/06/22/mesagerul-zambetelor/,"Valul ni te-a luat așa, dintr-o dată. Fără să mai avem timp de reacție. Fără un rămas bun. Cine s-ar fi putut gândi? Cine ar fi bănuit măcar o clipă că sunt ultimele tale zile, nenea Alexei? Acum doi ani, în ultima mea vară petrecută la Chișinău, dinaintea virusului dezastruos, am fost invitată la o emisiune matinală la TVR Moldova. Studioul se afla la Buiucani, nu departe de Dumneata. Apartamentul de la etajul 6 mi-l aminteam încă, cu lux de amănunte. Nu mai fusesem în vizită de peste 10 ani si încercam să rememorez cum era aranjată mobila atunci, până la renovare: camera Virginiei, livingul, balconul din care îmi plăcea să privesc troleibusele. Nu erați acasă, așa că ne-am ocupat locurile cu mama și tanti Maricica la masa din bucătărie, sorbind o cafea tămăduitoare. Pentru oameni matinali, așa ca Dumneavoastră, obișnuiți cu trezitul la 4 pentru a pregăti buletinul de știri de la ora 6, nu era chiar așa dimineață. Tanti Maricica pregătea un pește la cuptor, că apoi, peste zi, se făcea insuportabil de cald, așa că, a preferat să îl coacă atunci. ”Alexei l-a cumpărat de la piață ieri. A vrut să mi-l aducă proaspăt. Știți cât are grijă de sănătatea noastră?”, ne-a mărturisit mătușa, cu o notă de admirație pentru iubitul ei soț. ”Vine imediat și el!” În câteva momente s-a deschis ușa și a intrat nenea Alic, cum îi ziceam noi, un pic mai grizonat față de cum mi-l aminteam ultima dată, cu barba îngrijită și cu o cămașă roșie înflorată, stil thailandez. ”O, iată cine iubește viața!”, i-am zis. ”Se vede după cămașa tinerească!” Zici că a intrat soarele în bucătărie. Ne-a îmbrățișat și pupat pe toate. A lăudat performanțele culinare ale mătușei, de care a fost mândru mereu și s-a apucat să frece palmele, pregătind, parcă, să ne uimească cu ceva. ”Așadar – cafea văd că aveți, peștele imediat e gata, eu, dar, o să vă povestesc ceva. Despre cum i-am pregătit zilele acestea un ceai de plante iubitei mele soții. Așadar, ca să ne detoxifiem și menținem organismul sănătos, de dimineață m-am dus la piață. Am ales plante proaspete de la femeile care mă cunosc deja și le-am zis să mi le dea pe cele mai nepoluate, că deh, doar pentru Maricica mea le cumpăr. După ce am glumit cu ele un pic și le-am urat o zi ușoară cu vânzare, am ajuns acasă. Am zis să îi fac o supriză în timp ce ea era la servici și să o bucur pe când se va întoarce. Le-am spălat, sortat, asortat și dozat, dezmierdat și descântat și le-am pus la infuzat. Mândru de fapta mea cu intenții mărețe, nu îmi încăpeam în piele de mândrie. După 10 minute (cică așa trebuie, conform celor spuse de atotștiutorul internet), am pregătit sita să strecor infuzia. Atent, ca să nu dau pe margini, am trecut ceaiul prin strecurătoare, bucuros că plantele mi-au rămas toate în plasă, fără să cadă măcar o frunzuliță în……..chiuvetă???? Abia atunci am realizat, că de emoție, am uitat să pun sub strecurătoare o ceașcă. Toată licoarea miraculoasă s-a dus pe țeavă, balsamând-o de la etajul șase în jos. Amuzat de propria prostie, am sunat-o pe Maricica și i-am povestit cu lux de amănunte ce ceai miraculos ar fi așteptat-o acasă, dacă nu o făceam lată, pentru că, deh, probabil că începem să îmbătrânim”. Am râs cu atâta poftă în acea dimineață însorită de august, în cocheta bucătărie de la Buiucani, de am tot întrebat-o apoi, multe luni la rând pe tanti Maricica, dacă a fost bun, totuși, ceaiul? Dumneaei ne repeta doar atât – ”L-a pregătit cu atâta drag pentru mine. A fost cel mai gustos”. Nu m-aș fi gândit atunci că va fi ultima poantă auzită de mine, în stilul care vă caracteriza și, mai ales, deosebea de toți. Voie bună aduceați oriunde intrați. Mesager al zâmbetelor ați fost. Sursă de energie pozitivă nemărginită. Dar și de grijă față de noi toți. ”Nu am presimțiri bune” zicea fiica Virgina, aflată la mii de kilometri, peste ocean, ”dar să nu îi spuneți mamei, vă rog”. ”Să nu o lăsăm singură”, ziceu și surorile, mereu în preajma ei, când se știa că era, de fapt, fără scăpare. Pentru că ea, suflețelul și dragostea lui de o viață, nu voia să creadă decât că, mâine-poimâne, el va reveni acasă. A și făcut curat lună. Și-a vopsit părul. Îl aștepta frumoasă și cuminte, ca de fiecare dată. Să servească un ceai de plante. Hainele, buletinul și un aparat de telefon, rămas fără baterie. Atât i-a fost restituit mătușei Maricica de la morgă. Și un greu de dus pentru restul vieții. Al neputinței."
5,https://ganduridespletite.com/2021/07/19/de-la-ivan-gogh-la-rusul-cel-bun-prin-patul-zarathustrei/,"Volumul „Tu ești rusul cel bun” semnat de Maria Pilchin, apărut în 2021, vine ca partea a doua a unui diptih poetic, ca o continuare a primei sale cărți de poezii apărute „Poeme pentru Ivan Gogh” (2015) unde este invocat regele Solomon pentru a face judecată dreaptă: „și Solomon să decidă/ câtă carne din noi e valahă/ şi câtă rusnacă/ să taie ca în curechi (să fie iertat regionalismul)/ ca-n varză să taie/ şi aşa dezmembraţi să vedem la cântar/ câtă latinitate şi câtă sare slavă să punem în bucate”. Oscilarea continuă între două culturi, invocarea personajelor din folclorul și istoria rusă, apoi și din cea română, este explorată de Maria în ambele volume, ca o parte din totul întreg al unui concept. Căsătoria cu Ivan a personajului liric – Rusul cel bun – l-a poziționat involuntar și pe fiul ei între aceste două culturi: „copilul nostru împarte cărţile casei în «română» şi «rusă» şi copertele noastre ca două oşti stau deoparte şi de alta a drumului”. Tonalitatea ludică și ironia prezentă, caracteristică acestei scriituri detensionează elegant aparenta dilemă, iar flacăra erotismului prezentă în ambele volume, o transpune dintr-un context politico-istoric în unul al unei iubiri îndrăznețe: „de frig am dat foc la cărţi şi la flacăra lor descoperisem orgasmul ca specie lirică”. Sintagma „Casa noastră” apare în volumul „Tu ești rusul cel bun” de câteva ori, semn al unei unități incontestabile și trainice, sigilate prin aceleași scene erotice, urmărite, parcă din stradă, prin perdeaua subțire, după ce pleacă vizitatorii: „dar când pleacă ei și teatrul se închide/ când cade cortina și hainele/ nicio frică nu mai poate încăpea aici/ casa e a noastră”, unde „picioarele mele foarfece albe îți taie nopțile în franjuri”. „Tu ești rusul adevărat/ rusul din casa mea/ tu ești marea mea Rusie/ Matușka Rusie din patul meu”, declară pe final poeta. De fapt, aceste declarații de iubire pătimașă pot fi citite și ca un răspuns la poemele tandre ale lui Ivan pentru Maria, apărute anul acesta în volumul „Omul-acvariu”. Astfel, scânteia transmisă de la un poet la altul, de la un volum la altul, cu multă grijă întru menținerea flamei, amintește de un ritual magic, păstrat cu sfințenie, pentru a sublinia supremăția sentimentelor în pofida diferențelor etnice: „La alegeri îmi scot caseta/ cu bijuterii de ocazie și mi-i pun/ merg și votez împotriva partidului/ din care face parte pun ștampila/ vin acasă și îmi scot cerceii/ democrația s-a născut la elini”. Această fuziune interetnică, nelipsită de tensiuni și divergențe în relaționarea cu alți ruși, își găsește cea mai firească rezolvare în familie: „Copilul nostru e semn că amorul nostru s-a întrupat și această întruchiparae este miracolul existenței noastre”; ”Nu poți să știi ce va fi mâine dar ziua de azi clipa în care copilul este aici te face să trăiești întrupat și os din osul nostru să calce”. Copilul – simbol al capitulării. Lirismul, erosul, ironia transformă acest nou volum al Mariei Pilchin într-o singură poveste. Un amalgam de dileme atât cotidiene cât și isotrice, traversat de personaje precum Ceapaev, Kotovski, Heraclit, dar și Moscova, personificarea căreia, prin spovedania plânsă pe umărul personajului liric feminin, care o trage la răspundere pentru „bunicii mei și anexări/ despre o limbă stâlcită și inventată/ despre toate păcatele tinereții ei/ îi strigam că a îmbătrânit/ deși nu e adevărat/ e tânără/ am strigat ca s-o doară”, oferă un punct culminant spectaculos, ca o „reglare de conturi” pentru toate nedreptățile. O răzbunare, de data aceasta, pur femeiască, se petrece și între autoare și Ceapaev „când între mine și el să dă marea bătălie/ înțeleg că toate au fost inventate pentru această aprigă luptă/ ca toate femeile casei mele/ să asiste la zdrobirea dușmanului”. Această alternare permanentă a tandreței cu răfuiala, ca un truc utilizat inteligent și dozat, menține vie tensiunea cititorului până la final. Aș fi încheiat aici, dacă nu aș fi citit recent și volumul „Zarathustra e femeie”, apărut în 2018, între „Poeme pentru Ivan Gogh” și „Rusul cel bun”. Aici am descoperit, însă, o altă față a expresiei literare, un alt tip de scriere. Structura, deși împărțită vizual pe poeme, poate fi citită și ca un tot întreg. Amalgamul de imagini, unele ducându-mă în zona misticismului lui Gellu Naum, m-a făcut să cred că e tocmai zonă tentantă în care Maria încă va fora, care o provoacă să o exploareze în toate adâncurile ei. Curajul, după cum veți deduce din lecturile cărților autoarei, îi este caracteristic, deopotrivă cu talentul, ambele calități fiind esențiale cuceririi noilor dimensiuni literare."
5,https://ganduridespletite.com/2021/08/05/tipa-cat-poti/,"Coincidență, sau nu, ”Țipă cât poți” mi-a ajuns pe mână exact într-o perioadă a vieții care corespunde cu vârsta eroinei principale din roman – Una și, mai ales, cu acel moment în care ea decide să se retragă în săbăticie, să se rupă de tot lumescul pentru a se întâlni cu ea însăși. Pentru mine, femeie abia sărită de 40, care și-a vândut afacerea după 12 ani și se află în primul ei an sabatic de când se știe – cartea s-a potrivit mănușă. Parcă aș fi fost eu cea din carte care cutreieră pădurea și se reântâlnește cu ea, cea tânără, cea cu așteptări și vise. Cea mai slaba cu 20 de kilograme și fără ”cuta de la ureche” care denotă ”căderea feței”. Cea care pune în balanță dacă a reușit să atingă tot ce și-a propus în naiva tinerețe și, mai ales, la ce a trebuit, poate, să renunțe. Cea care își cumpără haine de la second-hand, căutând apoi pe google cat a economisit, doar pentru că a știut să cheltuiască cu cap. Cea cu dileme și reproșuri făcute de Noua – cealaltă față a aceluiași personaj și Drei – varianta tânără a ei. Deși evită confruntarea față în față, cele câteva fețe (sau etape temporare) ale aceluiași personaj, până la urmă sunt nevoite să se așeze una în fața alteia și să confrunte realitățile. ”Că nu sunt mai bună. Sau proastă? Nu știu, nu văd? Oare nu am înțeles de la ]nceput că de fapt în toate glumele mele vesele cu sportul și etajele eu sunt de fapt cea care a disprețuit-o pe Noua, și nu invers? Oare doar ei îi era rușine cu mine? Mai mult decât mie cu ea? Pe bune?” Conștientizarea feței noastre adevărate, cea din oglindă, atunci cînd nu se uită nimeni, puterea, sau maturitatea de a ne înfrunta părțile mai puțin frumoase, căci, adevărul asta e – suntem și răi, și invidioși, chiar și de încercăm să ne prezentăm lumii doar din unghiurile ”instagramabile” . ”E mai ușor să fii nemulțumită de viață, să știi”…”Iar puterea de a fi mulțumită e mult mai greu de obținut decât ceea ce pare ambiție, dar care e de fapt doar slăbiciune urâcioasă: frustrare, invidie, numulțumire”. ”Nu am învățat niciodată să îmi urăsc slăbiciunile, dar le-am urât în ceilalți. De la invidie, la laudă – pe toate le-am avut în mine, dar le-am disprețuit doar la alții. Poftim, pot să mă aplaud dacă e nevoie”. Pentru că Moni Stănilă este și poetă, nu se putea să lipsească și pasajele poetice, care m-au cucerit. ”Cei care mă vor la pământ sunt plini de invidie. O invidie albă în care se strecoară frica și respectul. Ei vor să stea în fața mea fără teamă. Dar talia mea încinsă în mătase și piele îi împiedică să ridice ochii. Mijlocul meu e inelul care leagă două lumi. Iar inelul e încins cu săbii. Când pășesc, săbiiile sună. Cântece metalice mă înconjoară. Frmusețea mea e negrăită”. Sau :”Sunt milioane de ființe în viața noastră pe care le putem atinge cu mâna. Dar unele dintre ele se schimbă după această atingere. Devii responsabil pentru fiecare atingere care schimbă ceva în celălalt. Câine sau om. Da, mi-am aruncat patul vechi și rupt. Desigur, nu e nicio dramă la mijloc. Și da, am văzut, am înțeles că m-a dat peste cap nu patul pe care l-am atins, ci câinii pe care i-am perdut. Câinii pe care nu am știut să îi țin în viață”. Romanul l-am citit dintr-un suflu. M-am identificat cu aceste personaje, cu toate trei la un loc și cu fiecare în parte. Tocmai pentru că asta am făcut împreună cu Una – m-am confruntat cu mine însămi. Împreună cu ea am revizuit niște valori, niște relațiii, niște priorități în viață și niște decizii. S-a făcut lumină. A fost nevoie, însă, pentru asta, de un pic de curaj. Să lași job-ul, să te retragi în intimitatea ta, să comunici doar cu cine merită. Chiar și de o fi aceștia doar urșii jucăuși din pădurea de lângă cortul Unei, iar diminețile să fie răsfățate cu ceaiurile din plantele culese din poiană. Și multă liniște."
5,https://ganduridespletite.com/2021/08/08/descantec-2/,"Dina Grigorievna era cea mai frumoasă învățătoare din școala 32: părul în bucle, ondulat, ochii mari albaștri și o dantură perfectă – îmi amintea de Sophie Loren, văzută în poza cu autograf oferită tatei, după un interviu. Lina Nicolaevna, învățătoarea din primară, mă trimitea mereu în clasa ei pentru cretă și materiale didactice, până într-o zi în care nu a mai venit. femeia din poza cu panglică neagră pusă pe măsuța cu lumânare nu semăna cu bătrâna din sicriu, cheală, acoperită cu batic, împuținată, clasele au trecut organizat, au depus flori, acoperind-o aproape în întregime „ce este cancerul, mamă, și de ce îți fură părul?”, capul cu batic îl visam noapte de noapte, chiar și în ziua când am făgăduit solemn „în fața tovarășilor mei, să-mi iubesc fierbinte patria și să lupt, să învăț, așa cum ne-a învățat marele Lenin”, legându-mi cravata la careu, am visat-o din nou. „trebuie descântată fata”, a zis bunica de la Paicu și m-a pus cu picioarele pe mătură. ”S-a sculat Cristina marți dimineață, grasă și frumoasă, și a plecat pe cale, pe cărare, la jumătate de cale a întâlnit o sperietură, pocitură de deochiul cel mare în coarne a luat-o, în pământ a trântit-o, fața i-a îngălbenit-o, ochii i-a împăienjenit, sângele i-a băut”… morții care au urmat m-au înfricoșat tot mai mult – astupam urechile cu vată să nu aud fanfara ce răsuna printre blocurile de beton și mai ales bocetele: zile în șir ocoleam acele zone, de frică să nu calc vreo floare rămasă pe asfalt în urma convoiului sau să observ prosoapele cu negru rămase legate la oglinda vreunei mașini, dulciurile din „pom” îmi provocau greață, coliva mirosea a mort *** poveștile cu legătorile de la picioarele defuncților, folosite în vrăjitorii, mi-au completat insomniile, ca și acelea despre pisicile ce pot transforma mortul în strigoi. spre Crematoriul din Hendon trec zilnic calești funerare trase de cai albi și vizitii în uniforme, buchete cochete de crini acoperă coșciugurile acoperite – moartea privește blând din poza cu ochi albaștri, ridic floarea albă găsită pe jos, mi-o agăț la pălărie…"
5,https://ganduridespletite.com/2021/08/15/sase-ari/,"gândaci de colorado, cu pielea zbârcită, roz-somon, cum s-ar zice acum, de care am cules în acea perioadă nu am mai atins vreodată. tatei îi era silă. mă ruga pe mine să curăț tulpinile cartofilor. câte 6 ari de pământ primiseră intelectualii rămași de luni bune fără salarii, să crească legume. la finalul fiecărei săpătămâni mergeam la „grădină” cu haine de schimb în pungă, merinde și pălăriile de paie cumpărate cândva la mare. plantam o găleată de harpagică și scoteam apoi o jumătate, din trei lăzi de cartofi, adunam cu greu două, după luni de muncă și chin, din mâinile ce alergau pe mașina de scris refuza să crească zarzavatul. noroc cu porumbul, delimitam cu el parcela. creștea falnic în treaba lui, fie ploaie sau nu, oricum nu ne scoteam nici banii de drum. un litru de ulei, un kil de zahăr, făină și orez – mergeam cu tata să aducem de la Uniunea Scriitorilor ajutor din România, treceam, în drum spre casă, și pe la biroul unui fost student devenit, ca majoritatea absolvenților de la Arte, businessman „știu că v-am promis o sponsorizare pentru carte, Dle Ghimpu, dar și luna asta a fost prost de tot”, ne zicea rezemându-se de portiera JEEP-ului nou, strălucitor. i-am și uitat adresa, în schimb am avut gratuitate la frizeria lui Vasile și la magazinul cu pește afumat al unui alt student de-al tatei, care continuau să ne viziteze în fiecare an de ziua lui… *** odată cu venirea primăverii, nu ne-am mai dus la parcelă. tata a plecat cu Petre Teodorovici și cu Ion Enache în Ungaria, să cumpere o mașină pentru maxi-taxi. începuseră un business, ca mai toți. unii dintre colegi aduceau marfă din Turcia, alții închiriaseră mese la Tolciok sau plecau în România să vândă fierbătoare, plonjoane și chițibușuri rusești mințind că au fost, de fapt, la odihnă. negre de ulei, mâinile tatei nu rezolvau carburatorul sau plăcuțele de frână, îl fura la greu și șoferul, plecând într-o seară cu tot cu banii de peste zi – „drăcie”, a scrâșnit tata din dinți și a vândut mașina. abia acum ajung să îi înțeleg orele lungi petrecute la geam, cu țigara arzându-i degetele privind într-un punct fix"
5,https://ganduridespletite.com/2021/10/20/orasul-promis/,"”Te rog, te rog, te rog să mă cauți” – așa se termină volumul ”Orașul promis” de Valentina Șcerbani, un roman despre așteptare și mai ales, despre singurătate. Firul distructiv ce parcurge toate paginile în paralel cu linia principală de subiect este ploaia. Ploaia ce nu contenește, ce distruge pilonii casei, ce invadează camerele prin care pluteau hainele mamei. Mucegai și umezealaă. Frig. Paralelă cu starea sufletească a Ilenei, fetiță a cărei mamă e bolnavă și e departe, iar ea a fost luată de mătușele ei – Maria și Cealaltă, femei nefericite și reci. ”Apa venea de-a valma, se ducea de-a tăvălugul. Apa lua totul în cale. Spăla memoria. Spăla amintiri. N-am văzut în ea nicio umbră de compasiune, de amintiri, de regrete. Mici. E rece ca gheața. E rece ca grindina. O priveam visătoare. Eu, undeva sus, ea, undeva la poale. Mă întrebam ce-o fi în capul ei. Sub pletele roșii și buzele vinete. Oricum, în casa lor sau pote a noastră, nimic nu mai contează, niciun om n mai contează. Uităm de toți și ne folosim de ei ca de lucruri. După ce ne iubesc, îi lăsăm în păragină, cu pereții cojiți, cu sofalele stricate, cu praf și mucegai, cu covoarele pătat, cu păturile roase, cu umezeală, cu florile uscate și nu refacem nimic. Tot ce contează e vața: măduva, arterele, ganglionii limfatici, acum și aici”. Apoi, durerea că mama nu este cu ea, se transformă într-un fel de bucurie. Că măcar ea e departe de viața pe care o duce în această casă. ” Mergi, Ileana , mi-a zis, să mergi prin viață elegant, ca o păpușă frântă , mi-a zis atunci mama. Mi-am dat seama că e iarăși ianuar, dar ce bine că n-a venit mama. Nu-mi simțeam picioarele și deja mergeam ca un cadavru în bătaia vântului. Aveam lipită de tălpi toată lumea, cu toate casele și bolile, cu pădurile înverzite și cu spitalele îndoliate. Ridicam un picior și mă trăgea înapoi ca un magnet”. Atmosfera grotească, apa care distruge ușor-ușor totul, dispariția mătușii și găsirea cadavrului comis-voiajorului, spânzurat de pod. Moartea cailor. Grotescul este un element persistent. Lumina nu vine nici la finalul cărții. Totul rămâne în minor. ”Cum-necum, la început absorbi, absorbi durerea încet, apoi, cu o sete bolnavă și vampirică, o încaleci cu îndemânare și sfială, chiar dacă te înfășori cu tot trecutul, care uneori te înțeapă. Stai despuiat și febril până vin zilele care te storc, te lâncezești și devii un fericit disimulat. Să nu te plângi niciodată de nimic , mi-ar fi spus mama. Soarele e ca o lămâie, ușor deformat și cu pete, după care se subțiază ți cerul se întinde în sus și se lasă în jos, ca un tavan extensibil trasnlucid și apoi imprimat cu sfori lăsate de avioane, legând orașe terestre pe cer. În univers suntem la fel de neînsemnați ca un fir de nisip, absența dovezilor nu e dovada absenței, mi-ar fi spus mama !. Am citat intenționat pasaje mai lungi din carte pentru a reda atmosferă inedită. În aceasta, dar și în stilul scriiturii constă farmecul și unicitatea acestui frumos roman de debut al Valentinei. Nu doar orașul ei promite, ci și ea, ca autoare. O voce pe care o vom mai auzi."
5,https://ganduridespletite.com/2023/07/18/progresam-doar-iesind-din-zona-de-confort/,"Dragă, Sanda! Povestea ta este cea a unei reușite muncite, pentru care ai schimbat țări și ai făcut sacrificii că să ajungi în acest punct în care ești – (C.E.L.A.) din Londra. Povestește-ne un pic despre începuturi. Ce făceai la Chișinău înainte de a emigra în Israel, mai întâi și de ce ai decis să pleci din țară? Anda aș vrea să îți mulțumesc mai întâi de toate pentru această frumoasă invitație. Mă așteptăm la cele mai faine întrebări de la tine, să știi, și din câte se pare nu am dat greș, uite că ai știut să vii cu o prima întrebare atât de caldă care mă întoarce la rădăcini, fiind mai ales legată de Chișinăul nostru drag. Felicitări! Îmi amintesc că acum 12 ani, exact în perioada această, îmi luam licență în Litere, la USM, iar în paralel activasem pe parcursul celor 4 ani de universitate într-un call-centru suedez specializat în furnizarea serviciilor de contact cu clienții către organizații în principal din sectorul transportului. Reușisem să obțin un loc de muncă imediat după ce terminasem Liceul de Limbi Străine și Tehnologii Informaționale „Socrate” din Chișinău. Astfel, în urma unei selecții prin prisma cunoștințelor pe care le aveam de limbă engleză, se ivise frumoasă posibilitate să studiez o nouă limbă străină și anume suedeză într-un curs intensiv de 35-40 ore săptămânal timp de 6 luni, furnizat de compania în care urma să fiu angajată oficial din ianuarie 2008. Poziția pe care o aveam în cadrul acelui call-centru era de operator suedez-englez fiind zilnic în contact cu vorbitori nativi și nu pot să spun decât că a fost o oportunitate nemaipomenită să pot folosi în comunicarea orală și scrisă atât engleză cât și suedeză. Tot în perioada aceea mă legasem frumos de predarea limbii engleze și în weekend țineam cursuri private pentru elevi. Astfel în perioada 2007 – 2011 m-am bucurat de frumoșii ani de studenție ai primei mele facultăți studiind în paralel o nouă limba străină, activând în acea companie suedeză și predând limba engleză în timpul liber că ulterior să fac cunoștință cu soțul meu și tocmai el să fie motivul principal al emigrării mele în Israel pe 3 ianuarie 2012. Ce te-a făcut să înțelegi experiența Israelului? Care a fost lecția extrasă din acei șase ani petrecuți în Israel și care a fost momentul decisiv în care ai hotărât să te muți cu familia în Anglia? Israelul este o țară minunată și unică prin frumusețea locului, dar și prin caracterul dârz al nației sale. Israelul este țară care mi-a dăruit o familie, un copil (primul copil, fetița noastră Keren s-a născut acolo) o cetățenie, oportunitatea de a studia o nouă limbă străină și multă experiență de viață. Israelul este pentru mine exact imaginea acelui profesor dur, cu multe cerințe, aspru prin predarea materiei sale, care nu te scapă din teste și examene, dorind să vadă cât știi și cât poți duce. Și știi cum este, Anda? Tocmai pe aceștia nu-i uităm niciodată! Și culmea, ajungem și să-i iubim cel mai mult. Am stat în perioada 2012- 2018 în Ierusalim, nu departe de centrul orașului și de toată forfota de turiști. Am cunoscut oameni minunați acolo, mi-am făcut prieteni pe viață, dar nu am stat acolo decât 6 ani. De fapt neîmplinirea mea cea mai mare și unul din motivele principale a plecării din Israel a fost nerealizarea profesională care mai târziu a fost însoțită de pierderea mamei mele, la pachet cu greutățile și experiențele mai puțin plăcute fie la jobul pe care îl aveam sau în viața cotidiană: copilul care era mic și a trebuit să îl dau la creșă de la 7 luni pentru a munci, Israelul fiind o țară destul de scumpă, nu era suficient doar salariul soțului. Ei, toate aceste lucruri legate cu alte experiențe trăite m-au pus la încercări, dar am ieșit din toate, însă neîmplinirea profesională și faptul că 5 ani am muncit că babysitter și housekeeper într-o familie de evrei religioși americani cu 7 copii m-au secătuit pe dinăuntru. Mie îmi lipsea cartea și înțelegeam tot mai mult că locul meu nu este acolo. Totuși, le sunt recunoscătoare prietenilor noștri de familie care în perioada aceea dorind să mă susțină îmi trimiteau copiii lor să îi învăț engleză. Îmi iubesc familia cu tot sufletul, dar pentru confortul meu psihologic și sufletesc am nevoie să împletesc viață familială cu cea profesională. Așa funcționez cel mai bine. Astfel în anul 2017 am primit cetățenia israeliană. În toți acești ani am strâns bani să ne putem muta în altă țară iar pe 4 iulie 2018 am ajuns în Marea Britanie – țară unde m-am văzut de pe băncile școlii în imaginile cărții de limbă engleză și îi mulțumesc lui Dumnezeu că i-a dat destul de multă înțelepciune soțului meu să înțeleagă acest lucru și să accepte această provocare. El știe cât de mult am încercat să mă pot adapta acolo, dar nu mi-am găsit locul. În schimb este țara fiicei mele, iar noi că părinți îi creăm toate condițiile că ea să aibă o legătură frumoasă și strânsă cu Israelul, familia și prietenii ei de acolo. Cum a apărut ideea unei Academii? Care au fost pașii pentru a o ridică la un nivel atât de înalt? Să pot pune bazele unei școli de limba engleză în care actul predării să fie caracterizat prin excelență și metodologie nouă a fost visul meu din liceu, doar că el a prins viață abia peste 14 ani în primul meu an de universitate aici în UK. Fiind studentă în primul an la universitatea Anglia Ruskin, facultatea Business și Managementul Resurselor Umane, am avut sarcina să creăm pentru modulul The Pitch Project un business plan bine pus la punct care urma să fie prezentat ulterior lectorilor și întregii clase, acesta fiind examenul final de sfârșit de semestru. Business plan-ul presupunea muncă în echipa, astfel împreună cu un coleg am creat un plan de afaceri pentru o școală de limba engleză unde am venit cu titlul „Creative English Language Academy (C.E.L.A.)”. A fost un proiect bine pus la punct unde am fost apreciați cu punctaj maxim. Intre timp am obținut certificări care m-au calificat atât aici in UK cât și la nivel internațional ca profesor în predarea limbii engleze vorbitorilor de alte limbi străine precum TESOL (Trinity College of London, 2019), TKT Modulele 1, 2 și 3 (Cambridge University, 2020), IBET (Internațional House of London și LanguageCert, 2022), cea din urmă fiind axată pe predarea Englezei de Afaceri. Astfel, academia și-a început activitatea în anul 2020, iar pandemia a facilitat cumva acest lucru. Cât despre pașii de a o ridică, pot să spun că totul se datorează profesorilor minunați pe care îi avem atât nativi britanici cât și vorbitori de limbă română . Am o echipa care mă inspiră și le sunt recunoscătoare pentru muncă, profesionalismul și dăruirea lor în procesul de ghidare și studiu a studenților noștri în ceea ce privește dezvoltarea abilităților lingvistice în limba engleză. Pe parcursul acestor 2 ani și jumătate de la înființare am dezvoltat proiecte interesante și urmează altele care suntem siguri că le va fi de mare ajutor tuturor celor care sunt interesați să își îmbunătățească abilitățile limbii engleze cu C.E.L.A. Cum a influențat pandemia construcția C.E..LA și cum ai depășit nouă situație creată? Așa cum îți spuneam și mai devreme, pandemia a fost un factor prielnic pentru dezvoltarea activității în cadrul C.E.L.A. Pe lângă faptul că studiul pe platformele online a devenit un lucru extrem de normal, care a adus cu el multă comoditate, ne-a mai adus și studenți din afara Londrei sau chiar a Marii Britanii. Pe parcursul acestor 2 ani și jumătate de activitate am avut studenți din Italia, Franța, Irlanda, Israel, Polonia, România și Republica Moldova. Pot să spun că pandemia a sporit oarecum digitalizarea și această epocă tehnologizată în care trăim, iar studiul online a devenit extrem de accesibil facilitând studiile de la distanță. Cât despre desfășurarea orelor online din cadrul academiei, la începutul anului 2020 am participat la diverse seminarii și training-uri organizate de British Council care veneau cu multă informație utilă și unelte folositoare în ceea ce privește trecerea de la predarea fizică la cea virtuală (pe online). Pe parcurs noi am adaptat și ne-am îmbunătățit metodologia astfel încât să mulțumim studenții academiei și să primim de fiecare dată și cele mai frumoase testimoniale care ne încurajează și ne motivează. Cum e să conștientizezi după trei ani de la deschiderea propriei afaceri că uite, work-shopurile tale au loc în cea mai faimoasă clădire din centrul Londrei – Canary Wharf? Conștientizez că visul și dorința de a izbuti și, mai ales, satisfacția profesională îți dau aripi să creezi, să implementezi și să vii mereu cu ceva interesant și inovativ. Mai mult decât atât, când iubești ceea ce faci și pui bazele unei afaceri din mare pasiune dezvoltată pe parcursul a mai multor ani, drumurile și căile pe care mergi te duc necontenit către succes, pentru că acolo este sufletul tău de copil, adolescent și adult. Cât despre workshop-urile organizate în Canary Wharf, tot oamenilor minunați din jurul meu se datorează. Și aici vreau să îi mulțumesc mult trainer-ului nostru de Business English din academie Nadya Bîrca, care m-a pus în legătură cu Ali R. Arslan – omul potrivit la locul potrivit și care s-a arătat interesat de activitatea academiei și încântat de workshop-urile „Unleash your English Within” având material de lucru metoda inovativă israeliană „Points of You”, pe care le organizăm împreună cu profesoara academiei Diana Șușman. Ali a fost deschis să începem o frumoasă colaborare. Nimic pe lumea asta nu poți face singur, iar eu îi mulțumesc lui Dumnezeu pentru toți oamenii frumoși și minunați pe care mi-i aduce în cale. Știu că ai ținut neapărat la nivelul ridicat al calității cursurilor, la profesionalismul profesorilor dar și te-ai diferențiat printr-un nou modul. Despre ce este vorba? Văd calitatea unui serviciu sau a unui produs direct proporțional cu numărul mare de clienți mulțumiți, construirea unui nume bun și, mai ales, longevitatea unei afaceri. Pentru că îmi doresc mult de tot o dezvoltare frumoasă a academiei am ținut neapărat ca profesorii noștri să locuiască în Marea Britanie, pe lângă studiile superioare să fie calificați în predarea limbii engleze în UK și la nivel internațional (calificări TESOL, CELTA, DELTA) cu o experiență de predare de minim 5 ani. Cel mai nou profesor venit în echipa noastră acum 4 luni este Cristina Chistruga – un minunat specialist, care este momentan singura profesoară din academie cu reședința în afară UK, stabilită în Praga, iar în perioada această studiază pentru calificarea DELTA – calificare cu nivelul cel mai înalt în ceea ce privește predarea limbii engleze vorbitorilor de alte limbi străine. De asemenea profesorii C.E.L.A. au experiență în predarea limbii engleze în școlile din Marea Britanie, România, Polonia, Republica Cehă și Republica Moldova. Cât despre noul produs despre care tocmai ai pomenit, este un nou curs intensiv centrat pe Engleza de afaceri „English for General Business Purposes” care vine la pachet și cu o serie de workshop-uri fizice „Express Yourself like a PRO” centrate pe limbajul Englezei de Afaceri. Cursul durează patru săptămâni și este ținut de mine și Nadya Bîrca – trainer-ul nostru pe Business English din academie cu o experiență de peste 15 ani în domeniul corporativ din UK. Cursul este format din 20 de ore unde abordăm 8 module în ceea ce privește limbajul englezei de afaceri. Pentru că grupele noastre sunt formate din minim 3 și maxim 5 studenți, am ținut neapărat să respectăm același număr de studenți și pentru acest curs. Punem la dispoziția studenților 8 module + un masterclass cu un invitat special din sfera business-ului britanic și o ședință privată cu unul dintre profesori. Partea de marketing – cât de importantă crezi că este și care s-a dovedit a fi cea mai eficientă modalitate de a ajunge la noi clienți în cazul afacerii tale – o academie internațională cu studenți din toată lumea. Ah, marketing-ul un modul tare fain pe care l-am îndrăgit la facultate și care îmi dă mari bătăi de cap când vine vorba de promovarea propriului meu brand (aici mai am de lucrat). Tocmai din această cauza am căutat un specialist bun și am găsit unul foarte bun cum este Denisa Adriana Drăgoi. Curând se face un an de când a început colaborarea noastră, iar prin intermediul profesionalismului ei C.E.L.A. se bucură de îmbunătățiri pe partea de strategie, copywriting, optimizarea brand-ului, design și imagine. Evident că online-ul ne oferă diverse platforme unde ne putem promova serviciile academiei însă ceea ce ne ajută să creștem și să ne dezvoltăm ca academie sunt tocmai studenții mulțumiți, testimonialele lor și recomandările pe grupurile din UK. Cea mai eficientă strategie de marketing de până acum, în cazul nostru, a fost word of mouth fiind și cea mai credibilă. Știu că ești în paralel și studentă la o facultate aici. Despre ce este vorba și de ce nu ți-au fost suficiente studiile din Moldova, din moment ce ai ținut să te recalifici aici? Da, sunt studentă pe ultima sută de metri la Anglia Ruskin University. Am ales facultatea Business și Managementul Resurselor Umane foarte conștient, cu scopul de a-mi îmbunătăți abilitățile antreprenoriale și mai ales de a-mi dezvoltă capacitatea de a lucra cu oamenii. Astfel pe parcursul a celor 4 ani am dobândit cunoștințe valoroase în ceea ce privește reținerea și valorificarea angajaților într-o companie și care este cheia succesului pentru un business durabil pe piața economică locală și globală. Mă îndrept și spre un masterat în Leadership & Development pe care cu ajutorul lui Dumnezeu îl voi începe în ianuarie 2024. Moldova, Chișinăul și studiile din Moldova mi-au fost mereu suficiente și valoroase, dar progresăm doar ieșind din zona de confort, atunci se naște creativitatea și inovația. Aici cred că mă regăsesc."
5,https://ganduridespletite.com/2024/01/05/sens-invers/,"Pe la sfârșitul anilor ’90 nu era o scară de bloc care să nu aibă vreun locatar plecat la muncă în străinătate. La țară era poate și mai și. Plecau mai ales femeile. Pentru ele se găsea mai ușor de muncă. A plecat și ea – soția unui prieten din Bălți, lăsând acasă un băiat de zece ani și o fetiță de nici doi. Sora ei, care nu putea avea copii, urma să își ajute cumnatul cu nepoții. Am deschis șampania dintre ani în acel mic apartament din hrușciovka din sectorul 9 din Bălți. Cu o masă adaptată bucătăriei înguste, căreia tocmai i se înfiletaseră niște balamale, că să poată fi rabatată. Vasea, gazda, însă, era tot mai agitat. Nu putea să nu sune nici de sărbători, ceva nu era în regulă. Printre felurile de mâncare puse și strânse de pe masă desfăcută și apoi iar lipită de perete a mesei-minune, plină mai mult cu pahare decât cu bucate, se simțea tensiunea. Mâncarea rămânea în farfurii. Pentru încă două sticle de tărie au reușit să meargă, totușu, înaintea închiderii magazinului. Am fost culcată în dormitor, pozele înrămate privind toată noaptea spre mine. Femeia care plecase. Tănără, frumoasă, cu părul lung lucios. Îi studiam trăsăturile și obiectele ce îi purtau amprenta. Eram în casa ei, în patul ei. Nu sunt sigură că fusese schimbată lenjeria. După acest Revelion am revenit din nou la Cluj. Eram încă studentă. Ne-a găsit Vasea la căminul 16, la parter, singurul cămin mixt, ce găzduia cei mai mulți basarabeni. Făcea un scurt popas. Mergea în Cipru să își aducă soția. Într-un sicriu ce urma să fie sigilat după recunoașterea corpului. Accident, mașină, sens invers. Moartă pe loc. Atunci am aflat că în Cipru volanul e pe dreapta, iar emigranții privesc din obișnunță în stânga întâi atunci când traversează. Din dreapta venise camionul. Tot atunci atunci am văzut cât de tare poate slăbi un om în două săptămâni. Bani de sicriu de plumb nu avea. Unele lucruri, însă, se întâmplă firesc în astfel de împrejurări. Acolo, la parterul căminului 16, s-a făcut rost de ei. Era în toi sezonul de înmatriculat mașini. Basarabenii câștigau ceva bani din asta, nu era un mare secret. Nu am mai fost în acel apartament din Bălți niciodată. A fost vândut. Noua familie s-a mutat undeva unde să le încapă o masă întreagă în bucătărie. Niște bani de pe asigurare tot venise. Cea care adună acum farfuriile de pe ea nu mai este mătușă, ci a devenit soție și mamă."
5,https://ganduridespletite.com/2021/01/20/poveste-de-la-bloc/,"De când am venit la Londra locuiesc în același bloc. Am scris despre vecinul meu John vorbitorul de rusă chiar și două povești – ”Vecinul” și ”Altfel de bătrâneți”. Este administratorul cu care mi-a fost ușor din prima zi, știind ce înseamnă ”zamâkanyie” și ”otviortkă”, că în engleză pe atunci – chiar că nici o boabă. Nu că acum ar fi mai multă, dar, mă rog. La fel am scris destul de des în #poveștirilondoneze de pe Facebook despre vecinele mele băbuțe – una ca una, de zici că a tunat și le-a adunat. Astăzi, mi-a venit să fac un recensământ, tot stând închisă în casă și sătulă de mutat oalele de colo-colo, pentru că, între timp mai afli de una-alta și poveștile prind a se lega. Așadar, vecina care deținea penthouse-ul și care avea 103 ani când am venit aici, a decedat la 104. Asta, însă, n-a încurcat-o nicidecum să îi tot facă aluzie administratorului John, de 70, care o vizita la azil, că dacă ar fi fost ea mai tinerică, eh, ce i-ar mai fi făcut…!!!!! În locul bătrânei de la flat 8, care și-a chemat o prietenă la ceai, de abia am apucat să le prindem pe ambele de sub brațe, să nu se scurgă pe scări, v-am tot povestit într-o postare mai veche. Mi-a trimis o scrisoare de mulțumire, iar apoi copiii au decis să o ducă la azil. Nu am mai băut cafeaua promisă și regret. În locul ei s-a mutat bătrânul din capătul străzi, care și-a vândut casa, iar acum, cât aceasta e renovată de noii proprietari, îi dă zilnic târcoale, ca o rândunică în jurul cuibului distrus. Cea de la etajul de sus, care tot urcă și coboară pe scări, ca să nu se echimozeze, a mai rărit-o cu plimbarea. O fi din cauza Covid-ului, nu știu. Sau s-a plictisit să explice tuturor de fiecare dată că ea nu e nebună, ci doar își antrenează mușchii ca să nu se atrofieze. Cea de lângă mine, de la flat 7, despre care vă ziceam că e mereu chitită și își primește în fiecare dimineața ziarul cu cafeluța în mână și rujul pe buze, are nici mai mult nici mai puțin 97 de ani. Am rămas mască ieri când am aflat. Nu are femeie care să o îngrijească. Se descurcă singură. ”Să știi că vin de multe ori la ea cu vreo problemă și îmi zice să revin peste 20 de minute, că ea nemachiată nu deschide ușa!”, mi se plânge John. ”Eu îi explic că am venit cu probleme tehnice, nu pe post de mire, da ea nu și nu. Dracul de babă ma pune să revin de fiecare dată. Ce caracter!!!”, conchide el. Cu toate acestea am aflat că a avut o viață grea. Văduvă, care și-a înmormântat ambele fiice, una dintre ele sinucigându-se. Cum, frate, să înveți să trăiești după așa ceva și de unde atâta chef de viață, nu îmi pot explica! Baba, pardon doamna, așteaptă scrisoare de la Regină, că cică așa primesc toți cei care împlinesc 100 de ani. Simt că și de-un chef se va pune la noi pe etaj. Și mai simt că va și dansa le el, zău! Domnul de 50 de ani, cu care am făcut revelionul în 2019 și scriam că e grav bolnav a plecat la ceruri. Mama sa, de peste 80 de ani, care are casă vis-a-vis, nu știe nici acum. Crede că e plecat la Cannes, unde mai dețin un apartament. Așa a rugat să îi zicem și noi, dacă întreabă, îngrijitoarea indiancă, care locuiește cu ea. ”Are Alzheimer. Trebuie să o protejăm”, ne-a mai zis. Ieri am aflat că John, care, apropo, le face cumpărăturile tuturor bătrânilor și bolnavilor de Covid din bloc, luându-și chiar în serios rolul de administrator, ne-a povestit că s-a certat cu baba de la 6. Pardon – doamna. L-am întâlnit în hol și mă întreba dacă îmi place lampa pe care a schimbat-o și luminița verde pe care a adăugat-o ca să lumineze ghiveciul cel mare mai bine. Și apoi, mi-a arătat că a schimbat locul acestuia de pe măsuță, pentru că acoperea oglinda și nu ne vedeam bine în ea. Iata așa probleme existențiale îl măcinau la acea oră. Mi-a luat, ca de obicei, pungile din mână și s-a oferit să le ducă până sus. Totuși, există un fler aparte în educația de modă veche, cu obiceiuri demult uitate. Și uite așa, pe scări, a început povestea. ”Știi dracul de babă de la 6? Cea care v-a dat cheile când v-ați mutat și te-a instruit cu reciclatul? Cea la care i-am făcut cumpărăturile 4 ani la rând, că, vezi Doamne, nu are cine? Aia blondă? Care are frate și soră în zonă și fiu la trei stații distanță, da nu o vizitează nimeni? Păi uite, că am înțeles și de ce!” Eu știu că poveștile lui John de obicei ajung pe facebook-ul meu instant, așa că am ciulit urechile. ”Pai uite, m-a trezit într-o noapte cu bubuituri în ușă, ca să îi aduc ceva din mașină. O hârtie care îi aparținea. Și nu a vrut să aștepte până dimineața. Eu m-am enervat, i-am adus hârtia și i-am zis atunci tot ce cred despre ea și că dacă moare, nu vin să o ajut. Că acuma înțeleg de ce a rămas văduvă, că fiu-so nu are nici o problemă la picioare de zice că nu o poate vizita, da și-a luat câine și îl plimbă mereu. La ea nu vrea să vină că… Și , apropo, aia de 97 măcar îmi deschide ușa chitită, da asta îmi ieșea în chiloți, de parcă în fața ei era un gunoi, nu un bărbat!” , mi se plângea John. ”Păi, ziceai că oricum te duceai pentru probleme tehnice, nu ca mire, ai uitat?” îl provoc pe John. ”Dar este, totuși, o diferență. La impactul meu emoțional v-ați gândit? Unele imagini îmi pot afecta viața sexuală apoi! Și așa am cărat-o o dată pe cea care a murit de la parter, că fiu-so de 40 nu putea, îl durea spatele, da eu la ai mei 70 adică pot, nu? Și apoi am visat grozăvenia mult timp. La mine nu se gândește nimeni? ” De atunci mosul de 70 nu vorbește cu baba. Baba, pardon doamna, că are doar 94 de ani, bănuiesc că a cam regretat pățania, dar cale de întoarcere nu mai era. Atunci a solicitat acel serviciu prin care i s-a montat o brățară cu un buton pe mână. Dacă cumva cade în casă, apasă butonul iar cei de la urgențe (care dețin un cod secret a unei cutiuțe cu chei, montate pe perete) primesc semnal și vin la bloc. Deschid cutia accesând codul, iau cheile și intră în casă. ”Ce, nu știață că așa se face cu bătrânii?” mi-a zis John, văzându-mi mirarea. ”Ei, da! Fix ca la mama la Ciocana!” îi răspund, iar el îmi ghicește aluzia. Cel mai interesant este că baba noastră a găsit ieșire din situație, numai că acum de câte ori îl vede îl strigă cu alt nume – Russel! ”Vezi cum face? Mă zădără! Se face ca a uitat cine sunt? Apoi asta e mulțumire? Da eu prima dată am tăcut. Da a doua oară am mers și am trimis-o la dracu! Da-da, cu toate manierele mele de Domn. În picioare nu mă las călcat. Drac de baba împielițat și asta!” De-atunci e liniște. John s-a scuzat că mai are treabă prin bloc, că una dintre fetițele familiei cu patru copii, cu un etaj mai sus, s-ar părea că e bolnavă și merge să vadă care e treaba. Că dacă e Covid – să nu iasă din casă, că se va ocupa el de toate cele necesare, dar el trebuie să știe. Să mai dezinfecteze. Doamnele din bloc sunt pe conștiința lui. Chiar și de îs pline de draci! La plecare i-am zis că mai am doar o curiozitate. De când ne-am mutat aici, adica de trei ani și jumătate, îmi tot zice că are 70. ”Asta cum o fi, John?” A zâmbit. Și mi-a zis doar atât ”Ok. M-ai prins. Am 71. Seară bună!” Iată așa #povestirilondoneze, scrise din plictiseală și neputință, dintr-un bloc cu 7 etaje, în care sunt două apartamente de vânzare. Haidați la cumpărat, să mai ridicăm media de vârstă și poate prindeți cheful de peste 3 ani. De-am ajunge până atunci, că baba, pardon doamna, sigur va sufla în lumînări. Coafată, machiată, parfumată și cu ”Only you” pe fundal, așa cum ne-a obișnuit de ani de zile."
5,https://ganduridespletite.com/2021/02/11/de-pe-taburet/,"Pentru că sunt imediat două luni de când ne-am inchis prin case, grație noii tulpini a nu mai puțin vechiului virus, am zis sa scriu un textuleț. Măcar el să se întâmple, dacă mai mult nimic. Timp am dobâbdit o grămadă, doar că totul se întâmplă doar virtual, în papuci de casă și de pe taburetul din bucătărie. În fiecare cameră am câte un ”conectat” la vreun zoom sau skype-call, așa ca până la ora trei va trebui să mă costumezi în ”strecurătoare”, că ”omul invizibil” așa și nu am reușit să devin. Intru la primul elev încetișor ”în clasă”. El îți arată că e camera video pornită. Buuun. Mă strecor pe dedesupt să îmi iau dintr-un sertăraș feonul de păr și ca o panteră mă strecor încetișor înapoi. Verific dacă în cadru nu intră și ”laterarele” mai puțin ordonate cu coji de fistic, doze goale și cosmetice împrăștiate, că deh! o zi-două s-a mai putut ține ordinea, dar deja de aproape două luni e to much. Mai bine nu mişcăm camera din loc și gata, decât să ne chinuim cu curățenia zilnică. Iată și soluția găsită ușor de copchil, care zice că am sechele sovietice și sunt stresată de curățenie. Camera trebuie să fie comfortabilă pentru locuitor, nu pentru vizitatori, clar? ”Mami, nu înțelegi nimic!” Ca să nu pornim o discuție contradictorie pe acest subiect (a câta mia oară) merg la altul în cameră. Baricadat cu haine tăvălite pe jos, că, cică, era în grabă cu căutatul tricoului și nu a avut timp nici să le ridice, nu că nu ar fi intenționat. Încerc să îl cred, doar că, parcă nu prea îmi vine. Mă rog, e în oră on-line și nu vreau să îl stresez în plus. Pe birou, în spatele lap-topului, un adevărat bufet suedez. Iar pe pervaz – băuturi încolonate. ”Da e voie să mănânci în oră?”. ”Păi la școală argumentul era, că nu ar avea nimic împotrivă, doar că facem firimituri. Acum nu mai au cum da înapoi și nu comentează. Mai ales că nici zgomot nu facem. Microfoanele sunt deschise doar când e nevoie să răspundem la ceva”. Bine, zic. Dacă asta e regula… pe timpul nostru era lipsă de respect, dar acum, mă rog. Are sens să mai zic ceva? Merg să mă strecor în a treia cameră, care, cândva, pe deplin se considera dormitorul conjugal. Acum e sală de clasă pentru clasa a 12-a a fetei mele. Pe lângă ”decorul” cu masa de călcat și fierul cu aburi, în spate se mai vede și aspiratorul. Vreo două zile ne-am tot stresat unde să le mutăm, dar am renunțat. Muți camera mai în sus, să se vadă de la nas și o juma de tavan și gata! Iată soluția. Și cum de nu mi-a venit în cap așa ceva? Ei, pentru că nu știm nimic, evident. Dar hainele mele si lenjeria, tot aici au rămas. Ba mă strecor, că mi-e prea frig și îmi mai trebuie un puloveraș, ba mi-am udat șosetele, ba un încărcător de telefon, ba o carte. Și uite așa am mai prins frânturi din ce fac ei pe la școli și care e atmosfera din clase. Pe toți, culmea, îi văd de la gât în sus în ferestruici. Și ei, probabil din același motiv al decorului. Sau, pentru că, probabil, majoritatea au bluzele trase peste cap cu o secundă înaintea începerii orelor, iar în partea de jos pijamalele au devenit uniforme. Că doar nu am fi descoperit noi America în acest sens. Recunosc că în camera asta am avut tentative să dorm în patul din ”colțul mort” al camerei video, dar mi-a zis fiică-mea că sforăi și trebuie să păzească mereu microfonul să nu se dea de gol. Așa că… Camera ”șefului” e cea mai neizolată fonic, având o ușă fără sticlă, cu zăbrele de lemn doar. Ei, în chirie mari mofturi nu faci. Așa că aici trebuie să fiu mereu atent dacă pot aspira când e soțul în vreo discuție cu cineva, blenda, dacă e în meeting, sau, mai ales, să întind rufe, dacă e vreo conferință. Măcar am avut minte să îi aducem pianul în spate, pe fundal, ca doar uscătorul plin de șosete și de-alte-cele poate fi tras mai la dreapta și nu e nevoie nimeni să ne știe dedesubturile. Până în ziua de azi mă mir de timpurile când lumea își înșira toată chiloțăraia afară, în văzul tuturor, dar ”așa erau vremurile”. Nu știm noi nimic. Așa că – acte și scann-uri în două cu rufe, consultații on-line cu medicul, amestecând în cratiță, lecții – cu zgomotul feonului și skype-call-uri cu centrifuga mașinii de spălat. Nici un scriitor dintre cei citiți de mine de până acum nu a putu prezice acest minunat mix! Nici chiar regizorul filmului ”Contagion” turnat în 2011 care a cam prevăzut această molimă, nu a presupus și culisele pandemiei. Ar fi ieșit o comedie de Oscar! Plus orele on-line de sport și de înot, despre care am auzit – curat capodoperă!!! Și din câte puteți deduce – de vorbit la telefon – nu am cum, decât, pe taburet în bucătărie. Și asta când nu urlă hota sau zbârnâie mașina de vase, că nu mai aud nimic. Sau, dacă am semnal… adică, mai deloc. Înfofolită în hanoracul-plapumă (foarte bună achiziție de sezon), cu papuci îmblăniți aduși de la Moscova, ghemuită pe taburet (târziu m-am prins că pe unul mai lat nu amorțește fundul așa de tare), îmi petrec cea mai mare parte a zilei ”noii ere”. În primăvară-vară măcar puteam merge în garaj. E frig acum. Mai nou, chiar urc pe masă, rezemându-mă de microunde și pun telefonul pe hotă, ca să am mâinile libere, când mai interceptez, totuși, vreo discuție importantă cu prietenele mele. De pe hotă Internetul prinde mai bine. Sunt ”voluntarul” care primește mesaje pe whatsapp cu noua ”livrare” care va trebui să meargă într-o anumită cameră, într-un anume perimetru de timp. Ceai, cafea, suc, apă, pâine prăjită cu unt și usturoi (da să fie pâinea caldă și untul topit), lapte și cereale, fructe sau omletă (cu ciuperci sau fără). Toate făcute rapid, să reușim în pauză. Cu free-delivery. Iar atunci când se întâmplă să ies la magazin, comunicam tare eficient prin mesaje. Dovezile le-am atașat în poze 🙂 Ieri după amiază, în sfârșit, m-am întins în una dintre camere și am sunat-o pe o prietenă, cu care așa și nu ne-am potrivit cu programaul de vreo 5 zile. Mi se spune că ar trebui să o eliberez. Că, în sfârșit are și el (mezinul) liber să se joace și e în rețea. Iar el e pe push-to-talk, și mă voi auzi când vorbesc. Mai ales în română!!! Bine, zic și plec, încercând să rețin acest concept, să evoluez un pic că și așa ”nu știu nimic”. Mi-e milă de el – contact social acum iok, măcar virtual. ”Scuze, Silvica, că al meu e pe push-to-talk, auzi… Mă mut și-om putea vorbi mai lejer”. În camera fetei era skype call-ul cu Clujul, (cum de am uitat că e o rutină zilnică deja) și, ca de obicei, prietenele fetei mele mă salută politicos ”Bună seara! Ce faceți?” Și se face liniște. Tare faine copile, zău, dar ele au poveștile lor. Ok. Am înțeles tăcerea. Loc pentru încă o pereche de urechi nu este. Mă retrag și mă trântesc în living. Oooo! Un crac peste spătar, trei perne sub șale. Fericire!!! Fix două minute, când soțul, după o zi teribil de grea, în care și eu am obosit, doar ascultându-le problemele, zice că ar vrea să se culce mai devreme și … să mă mut. Îl cred și pe el. Toată ziua în stres și tastat acte – totuși e mai greu decât pe taburet și la castroane. În sfârșit găsesc o cameră liberă la cel mai mare. Plonjez printre hainele vraiște de pe jos și mă arunc în pat. E plecat la baie!!! Eeeeee!!! Și bufetul suedez e pe loc, și niște guri de suc mai prind. ”Da, Silvica! Ce ziceai???” Fix aici revine fiu-mi-o și zice că vrea să se întindă și el. A avut azi teste. Mai are mai târziu niște teme de făcut și ar vrea să se odihnească un pic. Îl cred și pe e, off… Opțiuni am doar două – ori nu vobresc la telefon si stau ”silent” în fostul dormitor, ori vorbesc, dar de pe taburet. Știți poezia aia veche rusească ”dub, oreh, ili mochialo???”. Și iată-mă din nou pe taburetul meu. Lasă mai bine să doară oasele, decât să mă culc nevorbită. Numai că deja au început să se audă copiii Silviei. Voiau la somn. Totuși nu mă plâng. Altora le e mult mai greu, știu. Măcar să vă bucurați și voi un pic, că și nouă nu ne e dulce. Mai ales că vecina de deasupra, cu patru copii, zice să la ea și bucătăria e ”luată”. E mai mult o relatare, pe care, cu siguranță, pe când le-o voi povesti nepoților, vor zice că inventez, dar dovada scrisă va rămâne. Aici. Cu tot cu pozele mesajelor noastre pandemice, de care sunt sigură, că ne vom aminti apoi cu drag. Pe când se vor împrăștia cu toții în lume."
5,https://ganduridespletite.com/2021/02/27/purim/,"casa în care am fost invitați de Purim, sărbătoare evreiască, se deosebea de celelalte vizitate până acum simplă dar îndestulată. rafturi până în tavan pline ochi cu cărți fără televizor mese legate una de alta pline cu bunătățuri și băuturi hala coaptă de casă. de aici au plecat în lume 6 copii au ramas părinții și o bătrână de 90 de ani care a coborat scările neînsoțită pipăind balustrada de lemn alb, alăturându-se mesei gălăgioase mama gazdei oarbă și surdă, micuță și gârbovită. comunică prin atingerea mâinilor tactil. am fost avertizați să nu ne speriem de sunetele pe care le emite a fost unul dintre acei 10.000 de copiii care au venit în `39 cu Kindertransport-ul copii evrei rupți de părinți și adăpostiți de Marea Britanie în familie despărțirea este un subiect tabu. bătrâna a mers mai întâi la chiuveta din hol și s-a spălat pe mâini, șoptindu-și binecuvântarea a stat cu noi la masă a mâncat singură a băut și ceai cu miere, amestecând încet înainte de a se retrage a mers să își spele din nou mâinile. mesenii veseli, cu măști pe față și costume colorate râdeau în hohote, batrâna se îndeparta ”Baruh ata Adonai…” singurele cuvinte învățate de mama ei la despărțire ”I am hungry” nu le-a rostit aici niciodată"
5,https://ganduridespletite.com/2021/03/11/descantecele-si-nuantele-vinului/,"Microantologia cu oenigrame semnată de Vasile Botnaru este un album-bijuterie. O invitație la vals a poeziei cu nuanțele vinului. O completare armonioasă a versului cu stările culorilor. Absorbirea acestui melanj duce la un efect senzorial profund. Cine s-ar fi gândit că în afara vinului-gust, vinului-stare, vinului-poveste, mai există și vinul-culoare cu o paletă uimitoare de nuanțe, de la minor la major. Descoperind tablourile pictate in vin a lui Vasile Botnaru, mi s-a deschis o portiță către o nouă frecvență senzorială. Magie și mister. Primul tablou l-am primit cadou de la vărul meu Dorin, care mi l-a adus la Cluj, acum mulți ani. Bijuteria casei. Pe cel de-al doilea l-am primit ca și premiu în urma unui concurs de scriere câștigat la ”Radio Europa Libera” și a fost cel mai râvnit și sperat dar. Mai mult chiar decât diploma. Va lua drumul Londrei, să le prezint și englezilor câte fețe ale vinului au știut să găsească și să exprime moldovenii și câte stări nebănuite ne poate oferi. Despre talentul autorului, nici că mai are rost să pomenesc. Mâna lui Dumnezeu pusă pe capul omului potrivit, care a știut să creeze din vin un personaj, a fost neîntâmplătoare. Vasile Botnaru a știut să îi ofere vinului o nouă formă de viață. Iar împletirea acestuia cu poezia scrisă de clasici i-a conturat consistența. Un album senzorial la loc de cinste în biblioteca mea."
5,https://ganduridespletite.com/2021/03/15/incuiati/,"Suspansul prelungit al pandemiei, inițial cu o speranță de final, ulterior cu o necunoscută înmulțită cu alte necunoscute, m-a reforumulat. Mi-a schimbat schema funcțională. M-a redefinit. Metamorfoza s-a produs dureros pentru început, apoi – cu resemnare și acceptare. Și dacă asta e ce avem, va trebui să găsim fericirea și în noi, și doar cu noi, cei din casă. Dintre toate contactele din agenda de telefon, în fond, am înțeles că ce e mai de preț e aici, după aceeași ușă, pe care o deschidem doar celor de la Amazon. În spatele zgomotelor și a agitației insuportabile altă dată, ne-am și auzit, în sfârșit. Ne-am și ascultat. Am reluat obiceiul discuțiilor lungi, a jocurilor în familie, întinse pe masa de pe care adunăm în viteză farfuriile, că să dăm cu zarul. Plăcerea statului laolaltă. Trișatul în favoarea fratelui celui mai mic. Solidaritatea. Ne-au lipsit prietenii, dar ne-am devenit prieteni unii altora. Ne-au lipsit călătoriile. Am revizuit albumele cu fotografii, demult uitate, călătorind prin amintirile tot mai în ceață. Ne-au lipsit restaurantele, dar am copt și inventat mâncăruri din alea în 7 etape, pe care, nu am avut nicicând răbdare să le facem. Împreună. Am avut și de câștigat. La cântar inclusiv. Haine on-line am comandat impulsiv, bucuroși de opțiunea ”retur gratuit”, cu ridicare de la domiciliu. Am bifat din start cu o mărime mai mare. Nu am dat greș. Le-am rupt etichetele și le-am călcat pe toate, în ciuda faptului că nu vor fi purtate curând. Plăcerea planurilor unei normalități viitoare. Așteptarea s-a domolit. Când o fi, atunci o fi. Dacă. Pînă atunci, am reprobat toate fustele. Ceva s-a întâmplat cu fermoarele. S-au blocat la jumătatea drumului. Sigur nu de rugină. Parcă nici nu îmi mai plac. Le voi da. Sunt din viața de până la. Altădată m-ar fi înfuriat rotunjimile apărute. Acum mă bucur, că doar atât e prețul plătit lockdown-ului. Mutilarea fizică. Mulțam de mintea neciobită. Încă. Suntem mai adaptabili decât bănuiam. Dacă acceptăm încercările ca atare. Apele tulburi. Morțile ca pe un firesc. Oamenii așa cum sunt. Kilogramele în creștere. Viața – cum ne este dată. Până când avem cu cine sta încuiați După ușă."
5,https://ganduridespletite.com/2021/04/05/straturi/,"în ajunul zilei tale am pregătit prajitura ta preferată cu iaurt in straturi de foi de aluat. așez primele foi – balul de absolvire rochiile cusute stângaci buclele neuniforme, unghiile false lipite cu super glue tocuri de 5. torn iaurtul – vara la mare cu cortul în Balabanovka scrisorile amoroase pe care ți le citeam pe ascuns un strat de ulei – drumul lung cu trenul spre Cluj așezate pe valizele de lemn ale tinerilor ce mergeau în armată. apoi iar foile – deja măritate, mame ambele câte doi băieți și o fată stratul de iaurt – orașele care ne despărțeau și mesajele de pe WhatsApp șterge-le, ziceam să rămână doar între noi frustrările nerezolvate frământările ridurilor ale trădărilor, mai ales. ți-ai plâns în agonie toate lacrimile pe cearceaful de pe care ți-au ridicat trupul lăsându-l umezit drept mărturia singurătății dinaintea ultimului zbor și te visez mereu trecând pe lângă mine pe o bandă paralelă, dar în direcție opusă suavă, cu părul scurt, roșcat, ca atunci la 18 copilă. măcar de bătrânețe ai scăpat"
5,https://ganduridespletite.com/2021/04/26/omul-acvariu-sau-rusul-cel-bun/,"Despre Ivan Pilchin, personajul și omul, autorul culegerii de poezii „Omul acvariu”, am citit la soția sa Maria în unul dintre poemele postate pe rețea, acum câțiva ani. Imaginea unui ”rus bun” m-a amuzat. Apoi, poemul erotic în care autoarea este ”frământată” ca o pâine și se întreabă dacă îi aud vecinii, mi-a trezit simpatia față de acest cuplu literar, o simpatie, confirmată de poemele lui Ivan, în care citim ”ești rusoaică la București și româncă la Moscova, iar în patul meu ești femeia de iubit” (dialog-ecou cu volumul Mariei ”Poeme pentru Ivan Gogh”) sau ”tu și eu suntem apă și atunci când ne iubim unul pe altul apele noastre se contopesc împreună se împletesc ca niște valuri mlădioas și devin un tot întreg”. ”Melancolie cu ochi albaștri”, o dezmiardă Ivan și, înțeleg că, privind lucrurile în ansamblu, doar într-o simbioză, într-un joc de ocheade, împletindu-le apele, reușesc să am o imagine completă – una de o rară sensibilitate. Or, într-o perioadă în care poezia sensibilă și senzuală a fost considerată un act de slabiciune, în discordanță cu temele dure și formele tăioase ale modernității, Ivan devine eroul care își recunoaște și cultivă ”călcâiul lui Ahile” – dragostea pentru Maria. Personajul liric își asumă dezgolirea publică a acesteia, cu toate consecințele, în acest minunat volum ”Omul acvariu” apărut la editura ARC în 2020. Vă învit să descoperiți, prin lentila sticlei acvariumului, această inimă dezgolită de viteaz , să îi urmăriți ritmul și pulsul. Să îi auziți sensibilitatea. Oare, totuși, o aud vecinii?!?"
5,https://ganduridespletite.com/2021/06/06/rubla/,"boțul negricios, înfășat ca un cocon arătat pe furiș la geamul maternității nr.1 de pe pod nu semăna deloc cu ceea ce îmi imaginam ca va fi un frate. a urmat ritualul cu frânghia aruncată peste pervaz de care tata i-a legat mamei plasa cu mâncare la ”Lumea copiilor” de la Botanica am ales cea mai frumoasă față de plapumă cu două păsări colorate brodate pe ea, dar de nuntă i-am făcut-o peste mulți ani, păstrând-o tocmai pentru acest prilej. bucătăria se umpluse de oaspeți și rude sfătoase cu sugestiile pentru nume ceva măreț, ar fi cazul să fie, zicea nașul Grig, oferind o pungă cu un cadou pentru copilaș și cu o rublă pe fundul ei – capul imens a lui Lenin lipit de celofan. ”mintea tatei cea de pe urmă” zicea tata – Patriciu, Cezar… Mihai, într-un final, că e anul lui Eminescu. de trei zile mama nu mai era acasă tata, fericit, alerga între servici și drumurile la spital, servit oaspeții cu vin și alergat la magazin, între reconfigurat camera și mutatul meu în living cu tot cu jucării. ”Lucian” a decis mama, în ultimul moment, nu poate fi rusificat de 2 zile numai ”Mișca” mi l-au dezmierdat asistentele. mie îmi era tot una cum o să îl cheme, oricum ar fi fost – tot îmi furase patul, mama locul din brațele tatei care avea acum un nou trofeu. am găurit punga cu cadouri și am furat rubla"
5,https://ganduridespletite.com/2020/09/05/renastere/,"pe acele vremuri locuiam la parter și veneau oaspeți mereu în bucătăria tapițată cu mușama maci roșii pe pereți și un set de linguri de lemn rustice, sculptate aduse din România. nu conta în ce zi a saptamânii ne pășeau pragul noi, copiii eram trimiși la culcare în pijamale foarte groase și șosete de lână era frig în apartamente. cât de frumoasă era limba română răzbită din bucătărie vorbită de prietenii tatei scriitori și ei obisnuiți de-ai casei dar și de-ai scenei de la Teatrul Verde unde mă duceau părinții la cenacluri 1988 era anul reînvierii și al speranțelor. adormeam ascultându-le discursurile euforice de se auzeau și în drum. vinul se turna din sticle de plastic colorate în mov toate se reutilizau pe atunci – borcanele, capacele, pungile, dar, mai ales, destinele până și foile vechi din manuscrise folosite apoi drept ”maculatoare” pentru teme, dar și hârtie de WC mototlită, mai întâi, între pumni. cercurile mov lipicioase de pe fața de masa scrumiera de cristal plină de mucuri TEMP foile cu pete grase și frânturi de poeme găsite dimineața în bucătărie erau semnele renasterii naționale. tata întinerise"
5,https://ganduridespletite.com/2020/09/27/neputinta/,"”la fel cum nimeni nu are putere asupra vântului ca să-l oprească tot așa nimeni nu are putere asupra zilei morții” Eclesiastul 8 neputincioși venim pe lume în urmă noastră mai multă neputință vom lăsa. când soțul încearcă din răsputeri să te resusciteze în fața copiilor speriați dar medicul zice că nu mai e nimic de făcut neputința e. când lenjeria de pat îți mai păstrează amprenta în timp ce pe pagina ta apar primele condoleanțe neputință e. și ”cauza nespecificată” de pe certificatul de deces și întrebarea Evelinei ”când coboară mami de acolo de la îngeri?” tot neputință este poate cea mai. ”sărutul Domnului e numită moartea în somn” mă consolează Rebbetzin Kampf ca să-mi lipească inima la loc ”doar cei buni au parte de ea”. în casă toate au rămas la fel precum le-ai lăsat nimeni nu are curaj să îți adune lucrurile și și cu datorii am rămas. acel bax de gume de mestecat (ce valori aveam pe atunci!!!) pus pariu încă în liceu, că vei trage un fum de țigară măcar așa și nu ți l-am mai cumpărat, deși câștigasei asta să nu le-o povestești celor de dincolo nu te vor crede. neputință e și Scoția pe care din geamul rulotei nu o vom vedea niciodată împreună pantofii tăi nepurtați inelele date jos de pe degete și WhatsApp-ul care de atunci tace"
5,https://ganduridespletite.com/2020/10/22/anda-vahnovan-uneori-e-cazul-sa%cc%86-ne-pla%cc%82ngem-mai-put%cc%a6in-doar-sa%cc%86-ne-bucura%cc%86m-ca%cc%86-ma%cc%82ine-nu-se-s%cc%a6tie/,"Jurnal săptămânal la Radio Europa Liberă cu Anda Vahnovan, jurnalistă, bloggeră, doctor în domeniul publicității și, mai presus de toate, poetă, scriitoare. Născută pe 10 noiembrie 1978 la Chișinău în familia Elisavetei și a lui Simion Ghimpu. Absolventă a Universitatea Babeș-Bolyai din Cluj-Napoca, specialitatea jurnalistică. Masteratul și doctoratul a fost susținut la Facultatea de Sociologie a aceleiași universități, în domeniul publicității. A lucrat redactor la ziarul Timpul și la revista Punkt din Chișinău. A fost asistentă la Facultatea de Jurnalism și Comunicare, Universitatea de Stat din Chișinău, ținând cursul de Publicitate și Tehnici publicitare. Timp de 12 ani a condus o afacere în Cluj-Napoca. Din 2017 emigrează la Londra și fondează blogul . Debutul literar are loc tot în 2017 în revista „Literatură și Artă” , Chișinău. De atunci au mai fost apariții în revista „Contrafort” , „Itaca” (Dublin), „Realități Culturale” , cât și pe platforma „O mie de semne” și „Poetic Stand”. Am tot scris în ultimele luni jurnale pandemice pentru un anume site, de am zis că nu mai scriu pe acest subiect. Că iată-iată se va termina molima și va trece. Am făcut suficiente poze ca să am dovadă pentru nepoți și strănepoți dar se pare că poze cu măști vom tot avea și că piața se adaptează rapid – au apărut reclame cu noile modele de iarnă tricotate, care conțin și „mănuși” pentru urechi în set. Gluma pare că nu mai e așa de haioasă. Așa că, de la începutul anului școlar, am cumpărat mașină ca să evităm aglomerația din autobuse. Și de aici o altă Londră s-a deschis în fața mea. Una cu volanul pe dreapta și schimbătorul de viteze pe stânga. O provocare, nu alta, ca și multe altele în aceste timpuri liniștite. Duminica Am zis să încerc să merg pe un drum bine cunoscut și pe un trafic lejer, că e zi de odihnă. Am mers până la școală și înapoi, am învățat drumul. Am mers apoi ca o duamnă adevărată la magazinul din cartier, am încărcat de trei ori mai mult decât pot duce, că deh, am portbagaj acum și am revenit agale la mașină. Nu am uitat să cumpăr mai multe topuri de hârtie și toner, că nu se știe când ne prinde iarăși școala on-line acasă și dă-i cu printatul de dimineață până seara. Și pe când ziceam ce bine e că m-am descurcat minunat, am observat pliculețul galben cu mesaj de la poliția locală – amendă pentru parcare neregulamentară. Imediat am văzut și stâlpul mai încolo, de pe care ar fi trebuit să tastez numărul cu locul de parcare și să trimit sms pentru doar 2 lire și ceva pe oră. 60 de lire pentru amendă sună urât. Noroc că poți plăti jumătate din bani în primele două săptămâni. Atunci am înțeles că trebuie să învăț (așa cum știam deja mai toate WC-urile publice din zonă) și parcările gratuite. Pe drum înapoi am agățat o oglindă. „Putea fi mai rău pentru prima zi”, mi-a zis soțul. Luni Google maps-ul calculează de dimineață traseul cel mai rapid, fără ambuteiaje și mă întreabă dacă doresc să mă redirecționeze pe alt drum. Poftim? Nu! În nici un caz. Eu merg ca tramvaiul – pe drumul învățat dinainte. Hopa-hop, mai bine mai încet, dar pe unde cunosc hudițele. Apropo, la cât de înguste sunt drumurile, mereu am sentimentul că cel de pe contrasens mă va izbi din plin, iar metoda autobuzelor cu două etaje de a face slalom printre mașini rămâne a fi acrobație curată. De-ați ști câte calorii am lăsat în primul meu drum și câte înjurături mi-am amintit de frică! Noroc, totuși, că e un trafic foarte civilizat și șoferii sunt indulgenți și atenți la momentele de dezorientare, chiar și atunci când se mai întâmplă să intri pe contrasens – cea mai comună greșeală a europenilor. În rest indicatoarele conțin și text, asta ușurând înțelegerea lor. Marți Copiii mei acum au dat-o pe melancolia muzicii românești După două zile și două mii de calorii pe minus îmi amintesc că pot să și cânt în mașină, așa cum aveam vechiul obicei de șofer cu 10 ani vechime, spre disperarea copiilor, care au observat că playlist-ul e la fel de vechi ca și carnetul meu. Atunci am votat varianta de a pune pe rotație câte o piesă preferată a fiecăruia pe rând. Surpriză – copiii mei care ascultau doar muzică străină în România, acum au dat-o pe melancolia muzicii românești și așa, cu DJ-ii alături cântăm tot drumul, de nu mai observăm nici ploaia. Ce m-a mirat, însă, de când îmi duc și aduc copiii cu mașina de la școală este buna organizare în acest sens. În cazul celui mic, atunci când îl iau, mașinile intră pe poarta școlii la o anumită oră. Doi angajați ai școlii, înarmați cu walkie-talkie, ghidează fluxul de mașini și și anunță numele copilului care să iasă din școala în curte. De acolo e predat personal de către directoare, care e mereu în curte cu ei și care apucă să mai și schimbe câte două trei vorbe cu fiecare părinte. Mai există și așa-numita ROTA – părinți care iau cate 4-5 copii de la aceeași școală și îi duc pe la case, schimbându-se pe rotație, ca să economisească timp și benzină. Nimeni nu claxonează atunci când intră pe rând câte o ”grădiniță” întreagă în mini van-urile de 7 locuri, iar șoferița trebuie să le pună fiecărui centura și să se asigure că sunt cu toții ok. Se așteaptă cu multă răbdare, chiar și de e coada lungă până în drum. Calmul e cuvântul de ordine, iar nouă, celor veniți din lumi cu graba în ADN tocmai asta ne lipsește cel mai mult. Observ, și după felul cum mereu îl grăbesc pe cel mic al meu, chiar și de nu ne grăbim nicăieri. Oare va trece vreodată? După amiază am ajuns și la colegiul unde continui să fac engleză o dată la două săptămâni. Acum, dat fiind că clasa ne-a fost împărțită în jumătate, se vine peste o săptămână. Din prima s-a pus accentual pe faptul că venim din țări și tradiții diferite, iar asta înseamnă respectarea opiniilor fiecăruia. Am analizat niște articole din „The Sun” și „The Guardian” care vizau problema globală de acum – eficiența măștilor și mai ales, atitudinea față de cei care refuză din varii motive, întemeiate sau nu, să o facă. Ai dreptul să le reproșezi ceva? Le poți interzice accesul în magazine? Dar în autobuse? Fain subiect. Ce m-a mirat, însă, este, că în pofida discuțiilor evidente în favoarea măștilor, jumătate dintre colegi așa și nu au pus-o pe nas, deși o aveau sub barbă. Acuma întrebare – să le zic sau nu am dreptul? (eu făcând parte din zona de risc cu astmul meu obținut în tinerețe). Încă tac. Dar cred că subiectul pus în discuție nu a fost întâmplător. Vedem cum se vor prezenta data viitoare. Miercuri Am avut programare la spital pentru analize. Moartea subită a prietenei mele din liceu m-a pus serios pe gânduri. Am ajuns. Am parcat. 3 lire ora (mai scump decât pe stradă), dar deja sunt aici și nu mai am timp. Cabina 9 unde am fost chemată prin afișajul de pe ecran a fost de bun augur. Doamna negresă din New-York Rebeca, despre care apoi am și scris pe facebook, cea care mi-a recoltat sânge și infuzat povești, m-a uimit cu vastele ei cunoștințe despre faptul că noi cei din Moldova nu suntem ruși, așa cum ne cred unii. Asta o aflase de la nite colegi moldoveni cu care a lucrat și pe care i-a îndrăgit foarte mult. Îmi venea să o cuprind, zău, doar că … mama lui de COVID. Rebeca a fost soarele meu în acea zi ploioasă. Joi Știți zilele acelea în care îți spui că nu vei face nimic? Că meriți și tu ca mama să te odihnești, iar mamele tocmai în week-end îs cele mai solicitate. Iata joi mi-am propus să fac ce vreau. Așa că ”pentru că vreau” am mers la ASDA să îmi iau struguri, că sunt mai ieftini. DOAR PENTRU MINE, că doar merit și eu, nu? Ei, și lângă struguri erau mere la reducere. Cum să nu iei soțului, care le devorează câte 2 kg pe zi? Și afine pentru fată și apoi banane pentru adolescentul care face mușchi și am ieșit din magazine cu un coș, de m-am speriat eu însămi de lipsa de control a situației.Mai în scurt, pentru ei tot din acele timpuri străvechi provenim. Că e Dracula sau Era Jurasicului Mai ales că unde cumperi pentru patru e mare păcat să îl lași pe al cincilea cu buza umflată. Și, desigur, pentru că VREAU le-am descărcat apoi acasă și pus pe la locul lor, apoi pentru că VREAU am mai rezolvat niște chestii administrative apărute între timp, punând pe foc mazărea congelată care se dezghețase și altă soluție nu era. Și pentru că am VRUT am și întins rufele între timp uscate ce așteptau în mașină și am cusut cracul pantalonilor proaspăt spălați, ca să nu uit apoi de ei. Și m-am odihnit de m-am rupt! Abia de-am apucat să îmi fac o cană de cafea TO GO ca să pornesc iar ca tramvaiul pe binecunoscutul traseu spre școală. ”Ce zi frumoasă umblă printre noi” cânt din toți plămânii împreună cu Nicoleta Tudoroi, pe care o port în telefon cu mine mereu. Așa pățesc cu oamenii dragi – sunt mereu cu mine, iar „Lasă-mă” semnat de Vica Demici îmi amintește că sunt o norocoasă că le cânt piesele prietenelor mele. Și dorul devine mai ușor de dus. Și apropos, încerc să le pun în mașină copiilor mei și cântecele bunicului, că să nu uite. La „Nu mă chema”, interpretată de Nina Crulicovschi, când i-am zis lui Mihai să fie atent ce forță au orchestra și viorile, Mihai mi-a zis că sună foarte mistic, exact ca și în filmul „The Vampire Diaries”. Adică, un fel de retro, un fel de vintage. Mai în scurt, pentru ei tot din acele timpuri străvechi provenim. Că e Dracula sau Era Jurasicului. Vineri E zi scurtă la școală, așa că mari iluzii nu îmi fac. Că nu voi face nimic, așa ca joi, sau că voi face ceva doar pentru mine. Gălușcă înghițită deja. Mă moblizez să nu uit cumpărăturile pentru week-end care includ hala și vin și, neapărat, flori. La 2 lire buchetul de trandafiri, te simți mereu boier cu sărbătoare în casă. Numai că mi-a luat timp să mă obișnuiesc că se vând cu pereche – 8 sau 10 și au și cu termen de garanție pe etichete. Așa că una dintre flori o pun mereu în altă vază și o duc în camera fetiței – las să se obișnuiască de pe acum cu frumosul. Mă întorc repede acasă ca să le gătesc tuturor pentru week-end, să am și eu liniște în zilele de odihnă. Multă carne carnivorului, orez și nughete de soia vegetarienei, pireu cartofarului și cholent (mâncare învățată de pe aici de pe la vecini) pentru capul familiei. Pentru cea din urmă am adus din Cluj oala mea sub presiune, dat fiind că vita și fasolea se fac mai rapid în ea. Și pentru mine – varză călită, că nu îngrașă. Apropo, cei de aici au auzit pentru prima data că varza se mi poate consuma altfel decât crudă. Sâmbăta E liniște și pace. Vecinii din casele de alături ies și se roagă în grup în curte de când e COVID-ul și restricționată intrarea în Sinagogă. O imagine unică, pe care am văzut-o doar în Ierusalim cândva. Stau în zonă evreiască, iar aici sâmbăta e sfântă. Ne deconectăm și noi de tot ce e lumesc. Jucăm monopoly, rummikub și mergem în parc. Dormim și citim cât pentru toată săptămâna. Dar cel mai important e că avem timp de a mai rămâne cu noi înșine într-un dialog incomod uneori. Reflecții, meditații, rugăciune. Conștientizarea vremurilor în care am ajuns să trăim și cu toate astea, bucuria că „am ajuns” și „trăim”. Uneori e cazul să ne plângem mai puțin. Doar să ne bucurăm. Că mâine nu se știe…"
5,https://ganduridespletite.com/2020/10/28/armani-de-moldova/,"Stiam eu că pe măsură ce va trece timpul multe lucruri, care inițial mi-au părut aici in Anglia deosebite sau ieșite din tipare, cu timpul vor deveni normalități și, de aici și material tot mai puțin pentru jurnalul de emigrant. L-am scris lunar timp de doi ani de zile, apoi sporadic, apoi, la solicitarea unui site care aduna jurnale pandemice din toată lumea, s-a transformat în jurnal pandemic. Se zvonește că va lua forma unei cărți, în care mai mulți bloggeri si scriitori risipiți prin lume și-au notat trăirile și metodele de a depăși perioada de primăvară care a marcat începutul unei noi ere – ”împreună cu Corona”. Însă, în unele zile jurnalul mă măcina, nu mă lasă să mă las de el și nu mă va elibera decât dacă îi mai adaug o filă. Așa a fost săptămâna aceasta. Pornisem de la dorința de scrie despre colegul meu – un personaj haios – care continuă să ne uimească cu diversitatea de culori a chiloților cu care vine la curs și îi afișează fără nici o jenă. E stilul ăla de băiat dur de cartier, care poartă blugii cu centura începută undeva sub zona feselor (una albastră, a se vedea în poză) ca să se vadă toată partea dorsală atunci când se ridică din bancă. L-aș întreba dacă setul de chiloți e ”nedelika” (cine știe-cunoaște) dar mi-e frică un pic de țepii de pe șapca lui șmecheră și de medalionul de aur cu ditamai floare de marihuana din piept. Iar când a propus pentru discuție subiectul condămnării la moarte permisă în anumite țări – am înțeles că e mai bine să îmi camuflez sentimentele față de ținuta lui vestimentară. Tactică adoptată și de profesoara noastră, care încearcă să se prefacă că nu vede, deși, evident o deranjează și pe dumneaei. Însă, la un moment dat când acest coleg a adormit cu capul pe bancă și a început să sforăie – l-a rugat politicos să se retragă în camera de rugăciune, dacă tot are nevoie de un pui de somn. Nu mai știu dacă am mai povestit în jurnalele anterioare, dar există în orice insitiuție de învățământ de aici o cameră în care te poți retrage pentru a te ruga. Am observat-o și la colegele mele arăboaice, care, înainte de aceasta, intrau la baie și se spălau pe maîini și clăteau și gura, iar apoi se retrăgeau în acea cameră. Nu sunt sigură dacă nu spălau și picioarele. Cel puțin nu am apucat să văd. Și, apropo, pentru că nu au cum să își prindă masca de urechi, având batic, piața s-a adaptat și a scos în vânzare un fel de bentiță ajutătoare. Am reușit să fac o poză la spital cu acest nou model. În rest, chiar și regulile din colegiu, unde continui cu insistență să studiez engleza, au fost schimbate. Avem ore peste o săptămână, pe rotație, pentru că ne-au înjumătățit grupul. Măștile sunt obligatorii în spațiile comune, mai puțin în sala de clasă. Uscătorul de mâini din baie este oprit, pentru a nu răspândi virusul, iar pe bănci avem geluri dezinfectante și șervețele anti-bacteriene. Lifturile, la fel au fost oprite, pentru că, este clar, în ele nu poți respecta distanța obligatorie de 2 metri între persoane. Și după cum bănuiam, ținând cont că școlile au fost deschise în toată această perioadă, trebuia odată și odată să apară vreun caz de COVID în clase. În clasa lui Mihai s-a îmbolnăvit un copilaș. A fost anunțată direcțiunea care ne-a instruit ce e de făcut în asemenea caz. Restul de copii din clasă au fost izolați în camerele lor și restricționat accesul la ei cel puțin 7 zile, până se va vedea dacă au sau nu simptome. Și lecțiile din nou au devenit on-line, pentru a continua școala. Primul lucru pe care l-a făcut Mihai în situația creată, a fost să ne lipească pe ușă un afiș că nu vrea să fie deranjat decât dacă avem cu noi pizza. Ceilalți membri ai familiei, deși nu este obligatoriu, dar au încercat să stea și ei acasă cel puțin șapte zile pentru a se asigura, totuși, că nu există vreun pericol de a infecta pe alții. Așa că ne-am trezit din nou ca și în perioada lockdown-ului. De obicei în această perioadă începem a turba ușor-ușor. Unul nu mai iese din bucătărie și gătește non-stop, din lipsă de ocupație, adică eu. Altul încearcă modele de machiaje artistice de pe youtube, adica fiică-mea. Altul are sac de box în garaj și bară, dar și-a mai comandat ceva inele (abia aștept să mă legăn și eu în ele) pentru a-și diversifica exercițiile, iar într-o zi și-a montat niște rafturi pe perete. Raftul cam strâmb, argumentul că nu contează cum arată ci să fie funcțional a trecut, mai ales că s-a subliniat faptul că ”pe timpul vostru conta atât de mult aspectul estetic”. Acum contează funcționalitatea obiectelor, ce nu e clar? Și te-ai simțit a câta oară înapoiat și fără replică. Nu m-a ajutat deloc nici afirmația celui mic, într-o seară, pe care l-am rugat să îmi aducă apă și care mi-a mărturisit că sunt ținta unei experiment de a lui de ceva timp. Și-a propus să vadă dacă simt diferența de gust a apei, pe care eu pretind mereu că o simt și nu pot bea apă decât din fitru. Așa că, m-a întrebat dacă a fost gustoasă apa adusă de el în ultimile seri, pentru că nu era din filtru. Așa că a conchis că eu sunt victima efectului placebo și că degeaba cheltui bani cu filtrele. A mai rămas să îmi aducă într-o seară apa de la flori și putem scrie concluziile finale. Din WC bănuiesc. Acum îmi fac un pic de griji referitor la ”cana de la bătrânețe”, să fie apă totuși, în ea. Și ca și cum asta nu era de ajuns, un alt experiment de a lui ne animă zilele monotone – bilele din prosoapele de bucătărie, gen papie-mase, pe care apoi le udă și le trăsnește ritmic în pereții de la baie, până se dezintegrează. Bila mai puțin. Nervii mamei, după a treia bușitură. Mai ales că mereu îi amintesc că vecina își culcă copiii la 7 seara, și că nu mai avem voie să facem gălăgie. Da-da, ați auzit bine. La ora 7 îi bagă în pat și de e lumină, le trage draperiile negre și noapte bună, dragi copii. Mi-am amintit și eu de perioada când aveam papagali și, una-două, sătulă de ei, le trânteam o cârpă neagră peste cușcă și îi trimiteam la culcare. Rapid și ușor, nu? De ce nu am știut despre această metodă mai înainte? Probabil, tot pentru că pe timpul meu conta să stai cu copilașul înainte e somn, să îl mângâi și să îi spui povești, să ieși apoi tiptil în vârful degetelor și dacă nu ai fost atent să revii la BIS încă de câteva ori, ca o mare vedetă pe scenă, dorită de mulțime. Astăzi, vorba lui fiu-meu, contează să fie funcțional și cât mai simplu. Stau, însă, la dubii referitor la repercursiunile pe termen lung a noilor metode. Nu rezonează cu cărțile citite de mine cândva despre creșterea copiilor, deși, adevărul e mereu undeva la mijloc. Asta am înțeles-o foarte târziu. Alte noutăți? Ne-am croit o zi liberă într-o joi, doar cu fetele și am evadat la castelul Windsor. Doar să rătăcim. Doar să facem poze și bea cafea. Doar să trăncănim. Ieftin, bun și nici psiholog nu îți trebuie după atâtea porții de râs. E adevărat că am găsit cu greu pe cineva care să vrea să ne facă o poză, din cauza Coronei, dar, în final, am reușit! Astea sunt vremurile… Avem și autobuse cu afișe electorale mai noi prin Londra. Candidații din România cunosc cifra mare de emigranți de aici și mizează și pe ei. Avem costume Armani la 1000 de lire, dar made în Moldova, bănuiesc, cusute pe un preț de nimic. Și mai avem și un grup de mame pe whatsapp hiper active, pentru care, ca să urmăresc toate discuțiile, ofertele schimb-cumpăr, ”am nevoie de dădacă”, teste COVID rapide la 90 de lire, trafic aglomerat, ”cine merge la ASDA?”, ”cine poate să îmi ia copilul, că nu reușesc”, ”fata mea face gogoși pe comandă”, ”caut pe cineva să mă învețe să croșetez” etc. trebuie să îmi angajez secretară. E un fel de OLX românesc și cu Piața Ciocana de la Chișinău combinată. Zău că nu știu de unde atât timp și energie! Și cireașă de pe tort – înainte să termin această filă de jurnal, mi-a venit reclamă pe mail la aparat de făcut sarmale. Că doar începe de pe acum spăm-uiala cu oferte de sărbători, nu? Cine vrea aparate de făcut sarmale, să luăm mai multe și să cerem și reducere!? A, nu, stați, că doar am grup de whatsapp. Poate fac și un ciubuc 🙂 PS. Indiferent de gravitatea situației create, să ne menținem măcar umorul…"
5,https://ganduridespletite.com/2020/11/07/actrita/,"era o iarnă grea geruri și troiene oameni cu căciuli de blană alergând cu plasele de mandarine și torturi „Kievskii” și „Skazka” legate cu sfoară totuși, centrul Chișinăului își schimbase plăcuțele cartonate „Cu Anul Nou” devenise „La mulți ani!” sub care era scris ”1991” iar Moș Gerilă se transformase în Moș Crăciun apăruseră mai multe produse de import în magazine. mama și-a pus mărgele de santal și inelul de aur cu piatră roz tata și-a aranjat atent nodul la cravată mergeam să petrecem revelionul la nanul Grig iar pozele cu Zobar erau în toate ziarele și revistele. de această dată urma să vină și Maestrul Emil așa îi spunea tata, iar din felul cum a spus-o am înțeles că e o persoană importantă. Emil vorbea o română perfectă cinema, actori, scenarii, bugete, montaje gesticula mult și mai făcea câte o pauză pentru o gură de vin sau pentru a ronțăi o ceapă verde de la cap la coadă fără a se opri. cei de la masă erau într-un soi de transă chiar și nanul Grig nu îndrăznea să îl întrerupă vraja a o fost spartă de sunetul insistent al soneriei deși nu mai era așteptat nimeni. „Moș Gerilă!” am strigat noi, copiii, iar apoi ne-am corectat „Moș Crăciun!” spre surprinderea noastră era o doamnă îmbrăcată în blănuri. Maestrul Emil s-a înfuriat a ieșit să discute cu ea în coridor, apoi a revenit singur. „tupeul nu e o virtute” mi-a zis atunci tata „o vezi, a venit să obțină un rol, aflând că Maestrul e la Chișinău. sunt sigur că nu va juca niciodată în filmele lui”. 5, 4, 3, 2….1 am ieșit cu toții la balcon etajul 8 al blocului de pe bulevardul Dacia, artificii multicolore îmbrățișări, zângănitde pahare de cristal urale și dansuri iar mai jos, în liniștea fulgilor grei ce continuau să cadă peste oraș în stația de troleibuz de la Biblioteca„Lomonosov” stătea o singură persoană îmbrăcată în blănuri"
5,https://ganduridespletite.com/2021/01/10/publicitate/,"cea mai așteptată zi de școală era sâmbăta. orele se terminau devreme și alergam la „Pinguin”-ul de la Botanica, stăteam pe treptele magazinului cu mult visatele cornete în mână, trântiți pe ghiozdane, urmărind mirii și miresele veniți la Oficiul Stării Civile aflat la capătul șirului de magazine. aromele nepământești seduceau papilele, culorile capitalismului de început, 50 de copeici față de 12 cât costa un Plombir, dublu la cântar. coloranții chimici alimentari, ambalați în cutii erau depozitați în spate la cealaltă ușă, am aflat târziu cât de nocivi erau. programate din oră în oră, alaiurile cu miri veneau ca după un scenariu tras la Xerox: inelele, cupa de șampanie și poza de grup de pe trepte – mirii pe mijloc, socrii și nașii prin părți vorniceii – jos, în pirostrii. urmau pozele de pe după copaci, cu mireasa în palmă. reclama cu tentă erotică a sporit enorm vânzările înghețatei – o găselniță potrivită dorințelor postsovietice înfometate – păcăleală publicitară nu mai puțin eficientă însă decât cea din zâmbetele dulci ale mirilor am înțeles și asta cam târziu – la cealaltă ușă, la ghișeul cererilor pentru divorț"
5,https://ganduridespletite.com/2020/06/14/sechele-2/,"respirație grea – o simt tot mai aproape în spatele meu mă chircesc toată, strâng geanta sub braț, aștept să mi se întâmple ceva. reflexe din adolescență așa au fost tâlhărite colegele mele de clasă, lovite din fugă, smulse gențile, lanțurile și cerceii cu tot cu carne – în anii nouăzeci și ceva, în Chișinău se lua lumina, iar becurile din scările de bloc erau deșurubate. atunci ieșeau la vânat șacalii deghizați cu șepci cu cozoroc și în geci de piele supradimensionate, furate și astea cine știe de pe unde. anii anarhiei totale în care odată cu întunericul cădeau și toate regulile, prindeau în lifturi și copii și femei, îi amețeau cu șervețele îmbibate în cloroform sau îi loveau din plin, unii își cedau benevol bunurile, doar să nu îi omoare. pe tata l-au urmărit de la schimbul valutar de pe Dacia, unde mersese cu niște dolari, i-au dat direct în tâmplă cu un obiect metalic, furându-i servieta din piele maro în care purtase toată viața cursurile universitare. l-au găsit fără cunoștință niște trecători. l-au stropit cu apă, de sub lentilele ochelarilor pătrățoși îi curgeau lacrimi, pentru prima dată am văzut cum plânge tata. mi-a zis că erau banii pentru nunta mea, să mai aștept cu măritișul. respirație grea o simt tot mai aproape în spatele meu, mă chircesc toată, strâng geanta sub braț, aștept să mi se întâmple ceva „hi!”, mă salută băiatul care trece alergând pe lângă mine, cu căști și zâmbet larg, în Londra, pe înserat, oamenii fac jogging, iar fricile mele ies la plimbare"
5,https://ganduridespletite.com/2020/06/22/pianul-2/,"căminul Institutului de Arte din Chișinău se afla pe Tolbuhin 33 „ce norocoși suntem!” mă gândeam pe atunci „cât să mai aștept?” se întreba tata la ai săi 50 împliniți. mai multe talente adunate mănunchi nu întâlneai pe nici un alt metru pătrat la Chișinău vocalize la parter sunete de acordeon, pian și vioară înviorau lingurele din castroanele bucătăriilor comune din capătul coridorului lung și întunecat unde clocoteau la comun ciorbele și bârfele domnișoara actriță care insista să îi zicem „Helen” și-a notat numele pe ușă ca să nu greșim țambalul scos la balconul etajului doi umplea curtea de ritmuri populare la scara vecină Radu făcea vocalize se vedea mare cântăreț evident că râdeam de el. mai erau cazați și baleroni de la Teatrul de Operă și Balet Vladic, fiul balerinei Zoia, se îmbrăca pe ascuns cu hainele mamei sale ne dansa „Lacul lebedelor” pe scara blocului, unde ne așezam pe pernuțe cel mai mult ne plăcea coroana de pene cu piatra strălucitoare din frunte și relieful din ștrampii albi pe sub fustă râdeam cu toții de el. ne ruga, apoi, sa nu-l pârâm la maică-sa îl șantajam obțineam dulciuri din casa lui. plânsetele Iuliei, vecina de la cinci, le auzeam în fiecare seară era bătută peste mâini o notă greșită la vioară râdeam și de ea. de la fiica balerinei de la patru am aflat cum se fac copiii iar din moartea actriței de la doi aruncată de la etaj am înțeles cele mai multe l-am rugat pe tata să îmi cumpere pian, să fiu și eu în rând cu vecinii mi-a luat un Bluthner vechi, negru cu clape de fildeș nu am avut curaj să îi zic că îmi displăcuseră orele de pian știind cât l-au costat hamalii care l-au cărat la etajul cinci. Vladic a ajuns mare baleron la Sankt-Petersburg Iulia e vioristă de succes la Odessa Mașa e dansatoare profesionistă în ansamblul „Joc” iar Radu a ajuns pe marile scene din Italia am citit în presa străină că este un fenomen singura soprană „castrată endocrinologic” capabilă să atingă nu știu câte octave în ziua absolvirii i-am adus tatei diploma în dar de pian nu m-am mai atins peste ani, m-am apucat de scris"
5,https://ganduridespletite.com/2020/06/28/e-iarasi-ziua-lui-mihai-mihailovici/,"Ziua de naștere a lui Mihai Mihailovici a reprezentat pentru mine o mare descoperire. Mi-a fost curios să aflu cum a reușit să descrie Dumitru Crudu cititorilor săi o succesiune de ani, pornind de la 28 iunie, dar nu unul oarecare și să lege în jurul aceleiași date, pe parcurusul a mai multor ani, un șir de evenimente majore. O găselniță minunată a fost această formă, acest joc de zile și de ani, care cucerește din start. Apoi, redarea exactă a tipologiilor de personaje repezentative etapelor prin care trece viața lui Mihai Mihailovici – ocupația sovietică, cel de al Doilea Război Mondial, foametea, deportările și apoi recăpătarea independenței – este realizată cu atât măiestrie scriitoricească, încât înclin să bănuiesc ficțiunea acestor personaje. Cu atât mai mult, cu cât la lansarea, la care am ajuns dintr-o pură întâmplare fericită, Dumitru m-a sfătuit să citesc cu mare atenție cartea și să îi zic apoi părerea. Cu siguranță că a știut că voi descoperi acel personaj Aurel Ghimpu, în persoana căreia voi regăsi împletirea între disidentul Gheorghe (unchiul) și poetul Simion Ghimpu (tatăl meu), iar impactul cărții va fi unul major asupra mea. Dragă Dumitru. Nu știu în ce proporție ai reușit să sădești în fiecare personaj al tău realitate și ficțiune, știu însă că în cazul personajului Aurel ai reușit să atingi profilele ambilor frați Ghimpu – și cel vertical care spune lucrurilor pe nume asumându-și consecințele ulterioare, și pe cel sensibil, nepublicat din cauza opiniilor politice, dar dârz deopotrivă. Cu acest persoanj m-ai cucerit definitiv, pentru că a atins niște corzi durute. Pentru că și în cazul altor persoanje, numele cărora nu este deloc întâmplătoare, ai știut să lovești direct în țintă, ai știut să prezinți atât frumosul din oameni cât și lașitatea, franc, fără perdea. Și, ce nu denotă mai bine măiestria scriitoricească, decât acest act cu adevărat curajos de a descrie și personaje negative care, cu siguranță, pentru cei apropiați cercurilor literare, sunt identificabile. Mult timp nu am știut ce și cum să scriu despre aceasta carte, dar astăzi am ascris așa cum mă iau gândurile pe dinainte, ca de obicei, fără prea multe notițe și schițe. Înainte de a-ți mulțumi pentru această cronică amplă, țesută cu personaje vii și bine conturate aș vrea să citez un fragment (selecția fiind subiectivă, recunosc) care în exemplarul meu de carte va rămâne mereu subliniat: „Dragi prieteni, vreau să vă amintesc că azi l-am petrecut pe ultimul drum pe unul dintre cei mai mari poeți din literatura noastră și unul dintre puținii noștri patrioți, care a sfidat deschis regimul sovietic și care a stat la bazele renașterii noastre naționale. Eu vă rog frumos, mai rămâneți ca să-i cinstim memoria și nu vă grăbiți să-l uitați chiar așa de repede”…{…} Răzvan râdea. Bea vin și râdea. Apoi îi spuse: ”Dacă Aurel Ghimpu a fost un poet așa de bun, așa cum ai susținut pe marginea gropii, de ce n-ai scris și despre el măcar vreun rând, ceva?” Îți mulțumesc, Dumitru!"
5,https://ganduridespletite.com/2020/07/15/mama-de-barbat/,"am găsit în podul Aurei, în sacii depozitați odată cu plecarea noastră în UK setul tău de medalii, colecția de ochelari haioși și cutia cu figurinele Gormiti rama foto cu cocodil în care apăreai într-un constum de Superman mamă de Superman mă simțeam pe-atunci. în camera ta încă se mai păstreză puzzle-ul 3D cu hotelul Burj al Arab și cănuța cu Fulger Mcqeen din care beau acum cafea și tastez adunându-mi cu greu brațul de gânduri. patul tău suprapus l-am dezinstalat ieri am gletuit găurile din perete sigilând niște ani odată cu ele mi-am amintiti de barba ta zdrobită și plasturele plin de sânge de la ziua ta de 5 ani când ți-ai scos haina pătată și ai suflat în lumânări, rămas doar în chiloții cu Spiderman nu ai zis nici ”câr” mamă de Spiderman am fost atunci. și de „girafa” pe care traversam regulamentar strada și de ”cămila caraghioasă” pe care o mulgea nana la Colonița mi-am amintit dar și de acel mare secret – semința pe care o plantase tati în burta mea despre care nu trebuia să afle încă nimeni ceva vreme. apoi privirea mi-a căzut pe masa din fier forjat din bucătărie unde ai lăsat, într-un an de ziua mea, ca din întâmplare un trandafir și mi-a strigat din spatele ușii închise ”cu plăcere” în stilul dulcele-acidulat adolescentin. mamă de Gamer Legend în Hearthstone am devenit peste ani cu mărimea 43 la pantof și cu opțiunile pentru facultățile lumii bifate. ”cu plăcere” îți voi striga de după ușa închisă în ziua în care vei pleca într-o ultimă încercare de a fi o mamă cool dar, de fapt, ca să nu îmi vezi luciul ochilor împovărați. de azi sunt mamă de bărbat"
5,https://ganduridespletite.com/2020/01/05/bradul/,"orice, doar să nu împodobească bradul atât mi-a zis pomul doldora de luminițe și jucării îi amintea de scările reci ale blocului în care o uita flămândă miacă-sa bolnavă psihic ce refuza să își ia tratamentul. de pe acele scări privea cum licăresc luminile prin alte geamuri ale blocului orice, doar să nu își amintească acei ani trasă mereu de păr și învățată să stea dreaptă cu orele cu volume grele de cărți puse pe cap și la subsuori ”neam de opincă” îl numea pe soțul ei când își amintea că cele patru surori ale ei se căsătoriseră mai bine erau, totuși, descendenți din chiaburi bogați de pe la Iași. a făcut-o din greșeală, la bătrânețe așa cum nu înceta să îi reproșeze și o bătea pentru orice de fapt, pentru toate neîmplinirile sale. bradul îl împodobea cu tata, mi-a zis, care a iubit-o după moartea lui a rămas ca și orfană avea 10 ani. oricum, nici pe el nu l-a iubit mama cică iubise cândva un neamț dar într-un accident de șaretă îi pieduse copilul nenăscut când nemții se retrăgeau a fugit după el, să o ia în Germania neamțul a tras, însă, două rafale doar așa a convins-o să plece. o bătea pentru orice și pentru acel copil și pentru neamț de fapt, pentru toate neîmplinirile sale. tot ea a îngrijit-o până la final și a iertat-o dar nu poate, nu poate nici până azi să împodobească bradul"
5,https://ganduridespletite.com/2020/01/19/manastur/,"când am intrat pentru prima dată în apartamentul din Mănăștur lipseau până și întrerupătoarele și becurile toate și le-a luat vechiul proprietar atârnau doar fire neizolate am stat pe întuneric am păzit copiii să nu umble la golurile de la prize căci și prizele lipseau doar lebedele albe de pe fundalul gresiei negre din baie se deslușeau la lumina oarbă a lunii. am schimbat apoi totul – ușile, geamurile, pardoseala de lemn de brad cariată tot ce mai putea fi scos din cadru și nu a mai apucat Domenico, fostul proprietar, să ducă cu el. am schimbat vasul de la veceu, lavoarul și chiuveta am dat drumul la apă și la aer și am mai dat o dată ca să fie. din boxă, însă, nu a luat nimic era plină de lucruri vechi, genți și haine ”să le aruncați”, ne-a zis Domenico au fost ale mamei mele, Dumnezeu să o odihnească. cică era fratele unui renumit țigan din Cluj, iar taică-so obișnuia să cânte seara pe balcon la acordeon și nimeni să nu îi comenteze cojoacele de piele, gulerele de animale neidentificate, rochiile de pe umerașe atârnau ca niște stafii când ne-am mutat din acel bloc, în care apa caldă venea greu până la etajul doi am lăsat și noi în acea boxă o mulțime de hăinuțe de copii și borcane de 3 litri, din alea de compot însemnate cu oje colorate aduse de la Chișinău de părinții care veneau în vizită. stăteau alături de cojoacele babei, stafii de piele stafii de cârpe stafii de sticlă însemnate cu oje pentru a ști câte au fost de la soacra și câte de la mama nu ne-au trebuit nici nu le-am aruncat mi-am oprit doar hăinuțele minuscule cu care i-am scos pe copii din maternitate să le fie dar scump de nuntă să le fie. ”să le arunci”, i-am zis tinerei doctorițe de la cardiologie care s-a mutat în locul nostru a scos totul din casă și-a pus gresie bordo și faianță roșie bucăți din aripile lebedelor am zărit apoi în sacii duși la tomberon și alte culori la perdele și-a pus ca să fie asortate ca să fie boxa nu a descuiat-o, însă. s-a mutat anul acesta și doctorița s-a măritat a lăsat în boxă rochiile vechi de domnișoară, cursurile de la facultate și ceva cărți stafii de piele stafii de cârpe stafii de sticlă stafii de hârtie iar cheia de la boxă a lăsat-o în cutia poștală ca să fie Distribuie Apreciază Încarc... Similare"
5,https://ganduridespletite.com/2020/02/02/hora-de-betoane/,"și dacă într-o noapte Dumnezeu va tresări în vis și va zgudui cuștile în care dormim stivuiți unul peste altul ca într-un depozit vom fi striviți cu toții unul după altul? a mai avut odată un cârcel de ne-am speriat de moarte și am țâșnit-o afară în pijamale și cu plapumele după noi. era noapte aud și acum trosnitul șifonierului care a căzut la câțiva centimetri de piciorul mamei și cristalul de boemia tremurând în ritm cu vuietul de afară tuna un fulger orbitor se reflecta în oglinda de vis-à-vis. ”nu-mi place la târg”, zicea bunica venită exact atunci să ne viziteze privind clădirile de zece etaje legate între el cu panouri de aluminiu hora de betoane ”cum poți dormi cu burta în sus când știi că ai peste tine nouă straturi de beton stătea ghemuită ca un copil mic pe canapea așteptând zorii că să plece la casa ei din marginea satului, de pe malul Prutului. ”am lipit-o astă-primăvară cu lut și cu paie pe unde s-o mai crăpat”. ”când o scuturat ultima dată în casa cei mare doar pernele clădite în colțul patului, cele cu broderii în fir roșu, se rostogoliseră pe jos, iar din candelă s-a vărsat puțin ulei” în așa nopți animalele urlă cu voce nepământească câinii se rup din lanțuri, înhăitându-se în drum iar furcile cad cu zgomot de pe căpițele de fân cerul crapă ploaia încearcă să răzbească prin acoperiș ”numai să nu cadă la târg blocurile” bătrâna adună pernele una câte una le urcă înapoi pe pat, în casa mare. fetele ei, toate cinci, nu și le-au luat cu ele atunci când s-au măritat au plecat la oraș și și-au găsit fericirile în horă"
5,https://ganduridespletite.com/2020/03/15/depresia-emigrantului-urmata-de-rafturile-goale/,"Din luna august am tot adunat poze în telefon, ca să am ce pune pe blog în încercarea de a continua jurnalul Londonez. Ei, ia-tă că s-a adeverit ceea ce îmi spuneau și alți emigranți: ”Scrie acum, când totul este nou și interesant, pentru că mai apoi îți vor părea toate parte a normalității și nu vei mai simți nevoia să tot descrii și compari”. Problema, însă, a fost și alta – declanșarea unui soi de stare depresivă, urmată de incapacitatea de a mai crea, dar, mai ales de a împărtăși starea în care intrasem. Din păcate nu este un mit faptul că cei veniți din țările cu mai mult soare suferă pe termen lung de pierderea vitaminei D și încep să cadă în melancolii. Cu siguranță că nu toți, dar, odată deschis acest subiect în discuții cu prietenii mei am descoperit că mai toți avuseseră asemena pusee și, culmea, majoritatea făcuse și tratament de-a lungul timpului, de când sunt stabiliți în Marea Britanie. La fel mi-a zis și interpreta, prezentă la consulatia medicală (o tânără din România) că simptomele întâlnite în cazul meu sunt comune în majoritatea cazurilor și că, mai poate fi efectul mai întârziat al stresului schimbării de țară și de obiceiuri, numită ”depresia emigrantului”. Nu prea cred că e și cazul meu, pentru că mi-a plăcut mai totul de când am veniti aici și ,de aceea așa și nu am înțeles cauza acestor stări. Mi s-au recomandat un set de analize și într-adevăr mi s-a depistat lipsă acută de vitamina D și de fier. Astfel, pînă să încep tratamentul cu D-uri și fier, nici un ceai de sunătaore nu mi-a fost de folos, decât așa, ca să nu zic că nu încercasem și asta. Am înțeles că problema este una cât se poate de reală și de atunci am devenit coșmarul familiei, alergând zilnic după copii și administrându-le vitamine, măcar până va aparea soarele și la noi pe stradă, că tare zgârcit la vedere a mai fost și anul acesta. O plapumă plumburie s-a așezat peste noi din septembrie și până în martie, însoțită de vânturi și ploi din alea de te pătrunde frigul până la oase. Nu degeaba avertizează și Ministerul Sănătăți de aici despre necesitatea vitaminei D în lunile ce conțin litera R – din septembrie și până în aprilie. Lecție învățată, dar, cam târziu. Așa că așteptăm nu nerăbdare soarele. Colac peste pupăză, pe când m-am adunat totuși să scriu despre depresie, a intervenit Coronavirusul. Nici nu știi acum care e mai periculoasă dintre boli și, mai ales, cum să lupți cu cea din urmă. Nu, nu am intrat în panică, însă, observând că se golesc rafturile magazinelor, am decis să iau măsuri de precauție. Joi am fost să mă aprovizionez și eu. Miere de albina – ioc, șervețele umede – mai nimic, hârtie igienica – deloc (aici se pare că englezii au o obsesie), săpun – nimic, vitamina C – greu de tot am găsit și din alea scumpe. Ehinacea și Propolisul – la mare căutare. Nurofen – doar câte 2 cutii ne-au permis sa luăm fiecare. La fel s-au impus limite la doar câteva bucați din strictul necesar – geluri de duș, șampoane, etc. Am cumpărat conserve de ton, ulei, conserve de porumb și de ciuperci, zahăr, orez, hrișca și paste. Ouă. Un sac de cartofi, ceapă și morcovi. Pastă de tomate. Fructe. Le-am depozitat în garaj. Sper ca rozatoarea neidentificata, care anul trecut și-a pus la uscat macieșe pe raftul de lemn să nu dea iama în cartofi și morcovi. Repet că nu m-am panicat, ca dovadă că am fost și la un spectacol la teatrul rus, pentru că se juca Cehov si, totusi, în Londra încă nu e grad înalt de panică, dar, ca orice mamă m-am gândit mai bine să am rezerve, decât să nu mai am produse mai târziu. La colegiul unde fac engleză, colegele mele și-au agățat geluri antibacteriene la genți. Asta acelea care s-au orientat mai rapid și au reușit să mai cumpere. Astăzi, însă, pe grupul nostru de WhatsApp vorbeau să facem o petiție și să nu mai mergem de luni la cursuri, chiar și dacă guvernul de aici nu a închis școlile și unitățile de învățământ. Au motivat decizia prin faptul că se așteaptă la un val mai mare peste o lună-două și că vor închide atunci. Nu poți ști dacă e corectă decizia sau nu – vom vedea pe viitor. Mască, însă, am început să port în locurile aglomerate, chiar și de surprind priviri sceptice câteodată. Acum alerg după copii prin casă și cu lingura de propolis și cu pastilele de vitamina C, că doar ne imunizăm, nu? Iar de la școală ni s-a comunicat că copiii vor merge să ia masa în grupuri mici, ca să stea departe unii de alții. La fel școala este dotată cu săpunuri anti-bac peste tot pe holuri, nu doar în toalete. Sperăm că ajută. Probabil că, totuși, îngrijorarea mai mare ține de efectul colateral al acestui virus și anume criza economică pe care o va declanșa. Se plâng cei care au magazine, cabinete stomatologice, organizatorii de evenimente etc. că numărul de clienți e în drastică scădere și că, în curând efectele vor fi dezastruoase. Asăzi mi-a zis cineva că au fost anunțați de scăderea salarială cu 25% a tuturor angajaților din compania lor, iar în alte firme s-a convenit ieșirea prin rotație în concedii fără plată. Chiar și așa, consider, că pe termen lung, dacă nu trece epidemia în câteva luni (așa cum se anunță că va dispărea la temperaturile mari ale verii) se va ajunge la concedieri și falimente. Prognozele sunt sumbre. Important e să ne ținem tari, să încercăm să ne imunizăm și să ne spălăm pe mâini cât de des putem. A mai trecut omenirea prin epidemii și mai grave și tot a supraviețuit. Mai ales că afară e o primăvară frumoasă cu magnolii și camelii care stau să plesnească în mii de culori, iar narcisele au invadat parcurile. Soare-soare, frățioare, se pare că ești mai important decât mi-am imaginat vreodată. Ești tare așteptat în aceste timpuri incerte. Haide, fie-ți milă și cuprinde-ne!!!"
5,https://ganduridespletite.com/2020/04/03/prima-lectie-de-iubire-de-la-nanu-grigore/,"Absolventă a Academiei de Muzică, Teatru şi Arte Plastice din Chişinău la specialitatea actor teatru şi cinema, deținătoarea premiului pentru „Cea mai bună actriţă” în rol secundar (stagiunea teatrală 2009 – 2010), Ana Tkacenko este o tânără actriță împătimită de meseria sa, pe care o puteți admira în spectacolele de la Teatrul ”Mihai Eminsecu” din Chișinău și care, puțini știu, este nepoata regretatului Grigore Grigoriu. Plină de energie și efervescență, mereu senină și pozitivă, Ana, a avut parte totuși și de perioade nefaste despre care a povestit cu o sinceritate dezarmantă acum câțiva ani într-un interviu. Nu mi-a venit să cred că era vorba de Ana pe care o cunosc din copilărie, pe când ne jucam în casa unchiului ei Grigore, încercând să o învăț să facă roata, fetiță care reflecta în ochii ei imenși toată seninătatea cerului. Voi începe astfel interviul pornind de la acea perioadă, care pe mine încă mă neliniștește. Ce poate frânge o femeie, dragă Ana? Periculoasă întrebarea, dar mai periculos e răspunsul. Omul, în general, nu doar femeia e un animal complex și tare ciudat. Ce nu te-a frânt azi, te poate frânge maine și cu cât mai tare trâmbițezi că nu poți fi înfrânt, cu atât ai șanse mai mari să fii făcut bucățele. Sorții îi plac oamenii siguri pe ei. Privind înapoi, cât consideri că au fost să fie experiențe și cât le-ai văzut ca fiind încercări greu de dus, care și-au avut un rost? Dacă îmi permiți voi începe cu un citat: „Crede-mă pe cuvânt că mai mare minune decât viaţa nu există, că mai mare virtute decât modestia nu există, şi mai mare bucurie decât iubirea nu există. Şi peste toate e Dumnezeu” – Oana Pellea. Dacă azi sunt aici, mă simt la locul meu și în hainele mele, înseamnă că tot ce am avut până azi sunt doar experiențe din care am avut și am de învățat. Tot ce mi se întâmplă rău sau bine este exclusiv datorită mie, alegerilor mele și ale lecțiilor neînvățate la timpul lor. Mă bucur enorm pentru toate nereușitele mele și din toate acum am doar un gust dulce…și da, poate egoist, dar uneori mă gandesc cum să le joc in scenă Familia voastră, familia Tkcenko, este una mare și unită, de la care mereu am învățat mai ales despre respect și unitate. Cât de ușor a fost să ascunzi de ei, mai ales de părinți, nefericirea ta de femeie? Eu sunt omul care nu poate ascunde nimic. Fața, emoțiile, reacțiile mele, ochii, buzele, tăcerea mea, toate vorbesc de la sine. Așa că față de un străin n-aș putea ascunde, darămite față de cele mai dragi persoane din viață. E altceva că am încercat să-mi protejez familia de niște alegeri greșite făcute pe moment, dar, mama mea, mama mă simte și prin somn. Noi, toți cei patru copii ai familiei Tkacenko avem o legătură aparte cu mama. Nu vrem să tăiem nicidecum cordonul ombilical, probabil. Așa că atunci când credeam că ei nu știu nimic despre niște stări emoționale mai triste din viața mea, exact atunci apăreau ca din senin ca niște îngeri și mă salvau. N-am putut sa-mi ascund tristețile și poate de asta mi le-am tratat. Cum se vede Ana de acum față de cea de acum trei ani? Mai slabă cu 20 de kg. Cu niște răspunsuri clare asupra unor complexe, respectiv tratative de rezolvare a lor. Mai indulgentă cu cei din jur și mai critică față de mine, dar cu măsură. În trei ani am reușit să-mi împlinesc visele ce nu mi-a reușit să le împlinesc în 10 ani. Cu o credință mai întărită, cu responsabilitate mai dezvoltată chiar dacă asta necesită revoluții zilnice interioare. Chiar dacă fac 37 de ani anul acesta, mă simt mai copilă și mai tânăra decât la 18. Când mă întreabă cineva ce vârsta am – mă blochez și fac un efort să-mi amintesc pentru că-mi vine în cap vârsta de 25. Refugiul în scenă și în roluri este unul constructiv sau este o evadare periculoasă, pentru că oricum nu ai cum să fugi de realitatea la care revii? Nu este un refugiu pentru că scena nu este un psiholog. Atunci când îți iubești meseria și când te simți împlinit prin ea, scena este o parte din tine. Refugiu sunt brațele mamei, îmbrățișările bărbatului iubit, dar scena nu este telenovelistică sau lacrimogenă, din contra – e o femeie de fier care nu acceptă smiorcăieli. Și ca să fii bun în scenă, porți mereu realitatea ta lumească cu tine iar scena are grijă s-o transforme în ce îi trebuie ei ca să iasă un produs bun. Dacă încerci să uiți de tine – cu ce mai vii în scenă? Sau de ce mai vii? Ce rol te-ar fi definit atunci cel mai bine? Pe mine mă definesc toate rolurile mele pe care le am pentru că toate sunt bucăți din personalitatea mea. Rădăcina artistică, pe care încerci să nu o etalezi, își are seva de la mama Chilina, bunica ta, și de la unchiul tău – inegalabilul actor Grigore Grigoriu. Câți au știut de la începuturile tale în teatru că este unchiul tău? Am evitat mult timp acest subiect pentru că nu vroiam să pară că mă laud sau ca mă folosesc de asemenea personalități ca să obțin ceva. Majoritatea nu cunosc nici acum gradul meu de rudenie cu nanu Grișa (cum îi ziceam noi) și cu bunica care au fost cei doi mentori spirituali ai mei. Ce influență au avut ei în alegerea mea profesională? Majoră. Și până acum când fac ceva în scenă mă gândesc dacă i-ar place lui nanu ce vede sau nu. Povestește-ne ceva despre nanu Grișa, ceva ce-ți amintești cu drag despre el . Toate amintirile mele ce țin de nanu, țin în aceeasi măsura și de familia mea. Nanu, fiind fratele mai mare a lui tata, era tratat cu imens respect. Toți i se adresau cu ”Bădica”, ”Matale”, ”Dumneata”. De fapt, îți amintești și tu cu siguranță de relația frumoasă care era între frații Grigore și Alexei, relație de care am fost molipsiți cu toții. Nanu si nana Catea erau și nașii părinților mei, la fel ca și a păriților tăi, iar nanu avea o admirație aparte pentru mama mea Alexandra. Sănduța – așa o alinta mereu. Nanu era mereu vesel, iar atunci cand știam că vine la bunica Chilina la Căușeni (iar noi eram în vacanță la ea) pentru toată mahalaua era o mare sărbătoare. Bunica cocea, noi cu Dumitru, fratele meu, faceam curațenie, iar măhălenii intrau din oră în oră pe poartă ca să vada dacă n-a venit marele Grigore Grigoriu. Iar nanu Grișa mereu venea cu mari personalități – cu maestrul Emil Loteanu, cu Simion Ghimpu, cu Svetlana Toma etc. Când îmi amintesc de nanu am gust de primăvară în inimă dar și de iarnă magică, datorită sărbătorilor petrecute la el acasă, despre care ai scris și tu în postarea ”Actrița” de pe blog. Prima data am mâncat curmale aduse de dumnealui din Baku de la filmari. Oh, mereu o auzeam pe bunica zicând sătenilor: ”Grișuța îi la siyomși la Odessa, la Baku, la Moscova” și era mereu așteptat cu multă vervă pe strada din gara Căusenilor. Într-o zi venise încărcat de cadouri, așa cum obișnuia să ne răsfețe de fiecare data. Îmi ceruse, la un moment dat o cană cu apă, iar mie pe o ureche îmi intrase, iar pe alta îmi ieșise rugămintea nanului. Mă luasem cu joaca. A mai strigat el după mine de câteva ori, dar așa și nu a mai văzut apă de la mine. A doua zi era duminică. Nanu mă luase în brațe și mă dădea huța pe picioare. La un moment dat s-a oprit, tăman când jocul era cel mai haios. M-a dat într-o parte și eu, firește că, am cerut să ne mai jucăm. Atunci nanu mi-a zis doar atât: ”Eu ieri ți-am cerut o cană cu apă. Tu nu mi-ai adus. Astăzi tu îmi ceri să ma joc cu tine și eu nu vreau, dar o să mă joc, pentru că te iubesc și pentru că imi place să te văd veselă”. A fost prima mea lecție despre iubire. Nu întelegeam teoretic ce a vrut să îmi spună dar la nivel de emoție mi-a rămas până acum acea lecție. După acele vorbe nici huța nu am mai vrut, ci doar să-l cuprind tare, tare. Așa este, era foarte drăgăstos cu copiii. Pe mine a ținut să mă plimbe prin cartier cu prima sa mașină Volga, ca să mă simt și eu mai importantă, sau poate că, așa își manifesta el dragostea față de noi. Deși, dacă călcam rău de tot pe bec, știa să ne potolească doar dintr-o privire. Apropiații îi cunosc acea privire-fulger pe sub sprâncene de la care amuțeai. Cum l-ai împăcat pe tatăl tău, fratele lui nanu Grișa, care știu că nu a fost mult prea fericit de alegerea ta făcută, atunci când ai decis să studiezi actoria? Ei, aici intră în joc mama, Alexandra, care are magiile ei să împace pe toată lumea. Și apoi timpul. Timpul l-a convins pe tata. Aparițiile mele scenice l-au convins că asta e ce vreau. Tatăl meu nu vorbește mult și nu-i plac cuvintele de prisos, așa că tot ce am putut să fac e să-l invit la spectacole și să savureze rezultatul. Ce consideri că este cel mai greu în această meserie, în afară de rolul propriu zis. Ce rămâne în culise? Offff, câte rămân!!! Dacă ar ști publicul cum e cu un rol! Cum se macină actorii și caută. Cât timp dăruiesc pentru o simplă trecere scenică. Eu când am un rol nou și în timp ce mănânc și când fac curat în casă, când vorbesc cu cineva pe alte teme, orice, dar orice va fi legat de acel rol. Dacă cineva te-ar analiza dintr-o parte, ar gândi clar că nu ești sănătos. Am momente când mă opresc pentru câteva secunde în stradă să-mi încerc un pas, sau să-mi adun gândurile, sau să repet textul. Sau fac niște mici gesturi. Mult rămâne în culise, dar strălucirea iese în scenă și tot ce rămâne în culise e frumos iar tot ce iese în scenă, strălucește. Care este visul în domeniul profesional: să joci un anume rol, cu un anume regizor? Să ajungi să ai roluri în filme, sau să colaborezi cu vreun anume studiou? Să joc cât mai multe roluri, să lucrez cu mulți regizori și da, și roluri în filme și în spectacole radiofonice. Să mai lucrez cu Anatol Durbală, cu marele Mungiu, cu Alexandru Darie, cu Silviu Purcărete, Igor Kobîleansci, Sergiu Prodan, Viorica Meșină, Horațiu Mălăiele, Andrei Șerban și cu Luminița Țîcu. Să lucrez la un mono cu Angela Ciobanu în calitate de regizor, cu Alejandro Inarritu, Lev Dodin, Andrei Koncealovschi. Să joc spectacolul (dacă s-ar face) ”Vara în care mama a avut ochii verzi” a adorabilei Tatiana Țîbuleac. Să fac un spectacol cu versurile tale și lista mea poate continua hehehehe. Și încă…aș fi vrut să lucrez mult, mult mai mult cu regretatul Viorel Mardare. Dacă ar să alegi un rol, doar unul singur, pe care să ai ocazia să îl joci, care ar fi acela??? Până mai ieri aș fi spus ca Lady Anne din Richard al 3-lea, dar îl joc deja, datorita regizorului Alexandru Vasilachi. Ce mi-aș dori acum, însă, este personajul mamei din romanul pomenit mai sus ”Vara în care mama a avut ochii verzi” și un mono…ei, dar asta e mai secret . Ce își poate dori Ana Tkacenko ca femeie, odată trecută un pic prea dur prin vârtejurile vieții? Ca cei dragi să fie sănătoși și să le aduc bucurii oamenilor, mai ales bucurii spirituale. Soțului Mihai – copii, părinților – nepoți și cam atât. Aici te las sa scrii tu ce nu mi-a dat în cap să te întreb sau vrei tu să comunici lumii. Ar fi o simplă reflecție . Știu, sunt sigură că tot ce se intamplă cu noi e rezultatul a ceia ce suntem noi. Savurez tot ce mi se dă și primesc de la Divinitate totul drept cel mai frumos cadou. Iubesc apa, pisicile și peștii, totuși, cel mai mult iubesc oamenii. Cred în Dumnezeu. Dacă ar trebuie să întorc timpul înapoi știind de la început ce mă așteaptă, aș mai face-o încă de o mie și o mie de ori, pentru că doar așa aș obține fericirea și împlinirea mea de acum. Ana, îți mulțumesc pentru dialog și pentru sinceritate. Îți doresc roluri cat mai multe și mai diverse, pentru că știu că prin măiestria ta vei reusi șă le inrepretezi cu o intensitate maximă. Și eu îți mulțumesc!"
5,https://ganduridespletite.com/2020/04/29/mirosind-florile-prin-masca/,"Dacă e să mă plâng că ne este greu să stăm într-un apartament fără balcon, cinci persoane, ar fi de prisos, pentru că mi-e mereu gândul la vecinele mele care au câte patru odrasle și nu trei, și de vârste mult mai mici decât ale mele. Nu știu prin ce minune se pare că ele rezistă. Ba mai mult de atât, se tot scuză de gălăgia care o fac micuții lor sau de plânsetele care se mai aud. Știți ce? Nu mă derajează deloc, pentru că de fiecare dată mă gândesc că, slava Domnului, nu eu trebuie să îi legăn. Mi-am legănat suficient zilele și nopțile, tinerețile și răbdarea. Așa că totul devine mult mai ușor de suportat atunci când compari. Mai am momente când mă plictisesc, asta până cnd aud următoarea sirenă de pe autostradă și îmi imaginez medicii care depun efort acolo, în ambulanță, și bolnavul care poate că nu mai știe dacă e între viață și moarte ori de rudele acestuia care au rămas acasă să spere. Și atunci nici plictiseala nu îmi pare grea de suportat. Intru pe net să văd câți infectați avem în Brent, cartierul nostru din Nord-Vestul Londrei: 1 055 cazuri dintr-un total de 392 140. Parcă nu e așa de grav, îmi zic, dar cifrele, totuși, mă sperie. Mai ales că, două zile la rând, ambulanța a tot venit la scara blocului nostru. Recunosc că mă mai plâng de numărul interminabil de tăvi pe care le coc pentru familia mea: cartofi pentru cartofarul cel mic, carne porție triplă pentru adolescentul care face mușchi (acasă, evident, de când nu poate merge la sală) și mâncare vegetariană pentru adolescenta care zice mereu că are burtă și s-a îngrășat. Mă uit chiorâș și îmi amintesc adolescența mea. Conchid că peste ani va înțelege cât de nerecunoscătoare cerului îi este acum. Ei, dar toate am trecut prin asta. Este și rândul ei. Degeaba aș zice ceva că, deh, ce știu părinții? Și, da, să nu uit de sărmanul soț care se mulțumește cu „dă-mi ce n-au vrut să mânânce astăzi copiii”, dar, fă-mi te rog, și o salată. Și uite așa gust din una, din alta, din a treia și mă mir că am ajuns să intru pe Google, să șterg din căsuța de căutare „sos beshamel” și să caut cât ar costa „shape wear for woman”. Mai pe românește: chiloți elastici până-n gât ca să îți ascundă „efectele secundare” ale pandemiei. 10 lire. Hai că punem în coș că să fie pentru când vom ieși din nou în libertate. Și iarăși mi se taie cheful să mă plâng – omul nu de greutăți se îngrașă. Singura chestie de care nu mă plâng, dar ar trebui să o facă cei din jur, este starea de irascibilitate care mă cuprinde tot mai des, mai ales de când s-a trecut la temele on-line cu copiii: unul nu are conexiune bună, altul e iritat că le dau prea mult să învețe singuri, iar al treilea, cel mai comod dintre toți, tot caută scuze să nu refacă fișa pe care a scris și strâmb, și greșit, spunând că, pe viitor, scrisul de mână va dispărea și că îl pun acum să facă lucruri total inutile. Cum de nu pot pricepe că ei sunt altă generație? Ce e cu această metodă veche și demodată pe care i-o cer? Nici măcar cifrele 7 și 9 nu se scriu în Anglia cum o făceam noi la școală noastră din Antichitate. Șaptele, fără bețișor la mijloc, iar nouăle, fără codiță jos. Și se scriu de jos în sus și nu invers. Aici clachez. Înțeleg cât de mult subestimez răbdarea cadrelor didactice și mi-am promis cu prima ocazie să i-o și zic învățătorului celui mic, simpaticului profesor Mr Antonio, care după o zi de stat cu copiii iese în fața școlii râzând și plin de voie bună. Oare ce le dau de băut la lunchtime, mă întreb? Ne-am umplut timpul cu tot ce se putea și de lucruri de care n-am avut mereu timp: puzzle de 1 000 de piese, cubul Rubik, desene în cartea de colorat pentru adulți, curățat bijuteriile, ordonat dulapurile, făcut inventarul hainelor, al papucilor și, incredibil, dar adevărat, al șosetelor. Am inventariat mapele din calculator, mailurile de pe gmail și am ordonat cărțile descărcate în PDF. Am dat de atâtea poze și texte vechi și uitate încât m-am bucurat ca un copil descoperindu-le. Am introdus o metodă nouă de dezinfectare a produselor: scufundate direct în cada cu spumă. Unele s-au dovedit a nu fi etanșate bine și, astfel, am mai nimerit și produse cu iz de săpun, dar, mă rog, ca la pandemie, vom ști data viitoare să verificăm pungile mai bine. Am gătit mâncăruri noi cu aluaturi dospite și foietaje, musacale și covrigi de Cluj, plăcinte moldovenești și sushi de la mama lor, pizza italiană și salată rusească cu seliodkă. Ne-am plictisit și de astea. Simt că mă irită și bucătăria. Plec și de acolo. Merg în living să continui cu puzzle-ul. Acolo se ține ședință online la compania unde lucrează soțul meu. Îi cunosc deja după voce pe toți colegii lui de servici. Se comunică în mai multe limbi. Zilnic au loc ședințe interminabile în timpul cărora îi mai aduc câte un ceai sau câte o cafea, strecurându-mă pe după birou ca să nu apar în cadru și arătându-i și limba așa, ca să îl pufnească râsul în plină ședință și să nu priceapă nimeni de ce râde. Încerc să îl detensionez. Situația în toate companiile devine critică. Strategii, opinii, date, cifre. Ore în șir. Plec și de acolo. În bucătărie nu mai vreau să intru. Mă ia cu amețeală când văd iar castroane și vase murdare. Începe să mă irite totul – vocile copiilor, subiectele discuțiilor, legănatul scaunului la masă, până și sunetul furculiței care atinge farfuria. Răspund acru la glumele pe seama mea, de care toți părinții de adolescenți sunt sigură că nu scapă și încerc să mă retrag în dormitor. Îi aud și prin ușă. Îmi pun dopuri în urechi. Dau să citesc. Hesse – prea complicat pentru stare mea, Cărtărescu – prea lung, Isac Babel – prea în rusă, Esinencu (carte adusă de mama de la Chișinău, scrisă în 1977, cu grafie chirilică) – prea… chirilică. Încerc poezie – prea scurtă. Astăzi nu a fost să fie. Hai să scriu ceva, atunci, mi-am zis. Îmi deschid paginile cu ideile creionate și lăsate pentru când voi avea timp să le desfășor. Mai am nevoie de câteva texte pentru primul meu manuscris de versuri și nicidecum nu am avut timp să le conturez. Uite că acum am timp berechet. Încep să leg idei. Se deschide ușa: „Mam, unde este șamponul nou de la magazin?”. La nici trei minute, iar: „Pot să nu mânănc azi orez da să îmi faci omletă?”, „Da tigaia e curată?”, „Ai trimis tema mea scanată profesorului?”, „Vezi că trebuia achitat ceva online la școală și nu am făcut-o!”, „Maaam! Adu-mi, te rog, hârtie igienică, că nu mai este” etc. Mai trec trei minute – liniște. Încă zece – liniște. Prea liniște. Ăsta chiar e semn rău. Trebuie să merg să văd ce fac. Normal – nu au mâncat orezul cu pește pentru că au dat de chipsurile ascunse. Misterul liniștii dubioase a și fost dezlegat. Revin la laptop. Unde rămăsesem cu scrisul??? Înțeleg că nici acest leac nu funcționează ca altădată. Și îmi mai amintesc de vorbele asistentei de zbor de la ultimă călătorie spre Cluj: „În cazul puțin probabil al depresurizării cabinei, vă rugăm să vă așezați masca pe față, mai întâi dumneavoastră și apoi copilului”. Parafrazând: dacă vrei să îi ajuți pe cei de lângă tine, mai întâi ajută-te pe tine însuți. Ies din dormitor și fac o declarație oficială – voi ieși afară!!! „Mama, du-te și plimbă-te și nu te grăbi spre casă că ne descurcăm noi”, aprobă fericiți cu toții. Și iată-mă echipată corespunzător. Un soi de prototip nou de ninja blond, cu șapcă, mască și cu manuși de cauciuc. Mi-am pus și un ceas la mână, să știu cât e ora, pentru că intenționat am lăsat telefonul acasă. Abonatul și-a luat lumea în cap și nu vrea să știe nimic și despre nimeni cât timp e la plimbare. Am redescoperit fixativul și rujul (chiar dacă am murdărit masca cu el mai mult), dar simțeam nevoia. Și am mai vrut mult de tot să îmi pun pantofi cu un pic de toc, dar era să fie prea din cale afară, mergeam doar în parc, așa că m-am lipsit de acest element glamouros. Tot mai bine e după 40 să îți pui un papuc ortopedic. Zis și făcut. Evadez. Mă opresc locului și observ momentul despărțirii între iubita care a venit cu mașina până la blocul iubitului ei și îi transmite prin geamul lateral o oală cu supă. Li se alungesc codițele ochilor pe lângă mască, semn că și-au zâmbit, iar el, radios, înaintează cu castronul spre bloc. E și asta un fel de dragoste. O formă nouă sau, mai degrabă, una veche uitată. Îmi amintesc pasaje din Ion și Moromeții cu femeile care mergeau pe deal și le aduceau mâncare soților. Tot aia e. Doar că în variantă modern se cheamă „delivery”. Pornesc spre parc. În fața mea, un domn care se uită mereu în telefon. În spate, o thailandeză. Păstrăm distanța regulamentară. Vreo 5-6 metri. Omul se oprește, butonând ceva îngândurat. Mă opresc și eu. Se oprește și thailandeza. Și uite așa până la prima intersecție. Deja ne apucă râsul. Cei de pe contrasens au preferat să treacă pe carosabil, doar să nu ne apropiem prea mult. „Ne ferim unii de alții ca de râie”, m-am gândit eu. Neplăcut sentiment, dar necesar. În cale îmi iese o doamnă cu un cățel. Ooo, ăștia cu câinii m-au impresionat mereu. Nu știu ce e frigul iarna la șase dimineața, ce înseamnă ploaie, ce e lenea sau lipsa de chef și, mai ales, nu știu ce e aia greață când ridică de jos masa caldă și urât mirositoare lăsată de patrupedul lor și le duc în pungulițe până la primul coș. Probabil că nici nu știu nici ce e aia carantină. Nasol, ce să zic. Ajung în parc și mă ascund în desișul plin de urzici și leurdă. Mai că mi-aș lua un braț acasă, de-o salată, dar știu că voi părea o ciudată. Mă mulțumesc să stau pe malul pârâiașului din parc, departe de sunete umane. Rămână aici să ascult păsările. Încerc să miros florile prin mască. Ciudat sentiment. Noroc de izul de leurdă care străpunge masca. Zâmbesc și eu. Miros de verdeață!!! Inspir, expir, inspir, expir, inspir, expir. În sfârșit, liniște! Mă uit la ceas: a trecut doar o oră. Cum? Apoi îmi dau seama că nici săgețile ceasului de mână nu le-am mutat la ora de vară. Acum, oricum nu mai contează, noțiunea timpului s-a schimbat și ea. Observ că vine spre mine plutind timid o rățușcă. Doar una. Unde e stolul, ca de obicei? Până și rațele păstrează distanța regulamentară, îmi zic. Mi-am imaginat cum este să treci prin toată această perioadă de unul singur și mi sa făcut dor de nebunia din casa mea."
5,https://ganduridespletite.com/2020/05/01/exercitiu-de-echilibru-intre-pensule-si-multinationala-2/,"Un chip firav de artistă poate ascunde de multe ori o forță de muncă nebănuită. Cine ar fi crezut că autoarea superbelor picturi ce conțin culorile plaiului natal este, în același timp, o femeie de succes cu o carieră construită cu multă ambiție pe tărâmul francez. Asta în pofida faptului că a studiat în SUA, București și Londra dar dragostea a purtat-o tocmai la Paris. Am invitat-o la un dialog pe Augustina Renița-Mirjol, cu care, coincidență sau nu, prima întâlnire la Londra am avut-o la National Gallery din Trafalgar Square. De la elevă a școlii de pictură Șciusev din inima Chișinăului la facultatea de arte de la Oxford. Care a fost, mai exact, parcursul? Parcursul meu, dacă stau să mă gândesc, e unul mai lung și nuanțat. Poate că totul a început de la niște mărgele din lut făcute împreună cu verișoara mea Victorița pe prispă casei bunicilor de la Telenești. Atunci nu ne-am putut imagina că noi, două copile din fosta Uniune Sovietică vom munci în bănci și multinaționale la Paris. Evident, școala de arte plastice din Chișinău, apoi studiile liceale și universitare din SUA, printre care și Artele. A fost o dragoste care de-a lungul anilor s-a intensificat. Aspirațiile mele artistice au fost încurajate de la bun început de toți membrii familiei care au contribuit cu câte ceva. Le sunt recunoscătoare pentru susținerea necondiționată dar, în mod special pentru faptul că au văzut în încercările mele mai mult decât un simplu hobby. Școala de pictură Sciusev a fost o revelație care mi-a permis timp de câțiva ani să trăiesc într-o lume paralelă, unde formele și culoarea se îmbinau armonios. Îmi aduc aminte cu zâmbetul pe buze de orele petrecute acolo și de momentele când traversam cu planșele în spate Piață Centrală din Chișinău, care, precum un patchwork, te seduce cu aerul său policrom. Atunci am înțeles că dacă vrei să simți cu adevărat spiritul unui oraș, trebuie să începi cu piața principală. Revin și acum în această piață pentru a admira spectacolul vieții. Când se întamplă să pot aduce acasă lucrări proaspăt sculptate în argilă, traseul în autobuzul 14, care se întindea pe o bună parte a Chișinăului, era o adevărată peripeție. Amintirile legate de acest autobuz sunt demne de o ecranizare în spiritul lui Fellini, căci anume aici se împleteau cel mai bine grotescul și sublimul. Dar să revenim la școala de pictură. Profesorii din această instituție mi-au alimentat dragostea de artă la cursurile de pictură, sculptură și de istorie a artei. În 1996 am plecat cu familia în misiune diplomatică în SUA, dar nu am uitat să iau în valiză pensulele și culorile de acasă. Am păstrat până acum prima mea cutie de acuarelă profesionistă și primele pensule, căci sunt o amintire palpababila a primilor pași în lumea artei. La Paris am fost elevă în atelierul lui Andre Fisch și Agnes Reynaud, specializați în tehnici picturale vechi (encaustică, tempera, etc) și cele ale marilor maeștri. Anii petrecuți aici mi-au permis o abordare structurală a tehnicii într-un ritm care corespundea programului meu încărcat din timpul săptămânii. Au urmat studiile de Istoria Artei la Oxford, care, la rândul lor, au fost o dublă binecuvântare întrucât s-au înscris în perioada în care devenisem mama. Cum este că locuieșți în mai multe țări, fiind copil de diplomați, țînând cont că acest fapt împiedică un copil să își creeze o gașcă, să își facă prieteni? Experiența din misiunile diplomatice ale părinților a fost una minunată. Mi-a permis să întâlnesc oameni excepționali, care, în mod direct sau indirect, au contribuit cu câte ceva la șlefuirea caracterului meu. Nu am suferit în mod deosebit de faptul că nu făceam parte din găști. Cred că dacă ai afinități și te înțelegi bine doar cu câteva persoane pe această lume, te poți considera fericit. Cum a fost etapă americană? Să înțeleg că America te-a încântat? Da, cei aproape 4 ani petrecuți în Statele Unite au pus temelia unor axe și orientări pe care le respect cu strictețe până în prezent. Știu că sună a clișeu, dar aici am învățat și am simțit pe pielea mea că, indiferent de obstacole, totul e posibil atâta cât timp crezi în proiectele tale. M-a încântat din prima clipă optimismul american și entusiasmul pentru lucrurile în aparență nesemnificative. Mă întorc cu drag de fiecare dată pe aceste meleaguri. Fiind absolventă de drept (Sorbona) mă întreb de ce nu ai ales totuși o universitate de arte? Facultatea de drept a fost o alegere pur pragmatică care mi-a permis să mă angajez repede la lucru în companii mari. Această decizie a fost poate surprinzătoare pentru cei din anturajul meu, care mă vedeau mai degrabă la o universitate de arte. Cu vreo douăzeci de ani în urmă, una dintre profesoarele mele americane mi-a zic că, indiferent de meseria pe care o voi face în viață și care îmi va achita facturile, voi reveni întotdeauna la artă. Spre marea mea bucurie această profeție s-a adeverit. Cât de greu este să îmbini pasiunea care necesită timp cu orele de muncă obositoare ale multinaționalei în care lucrezi? Nu e deloc ușor, căci munca mea într-o multinațională cu 140.000 de angajați îmi răpește mult timp, dar are și o anumită doză de creativitate. Sunt în permanență într-un joc de echilibristică profesională. De ceva timp a trebuit să renunț la nopțile albe consacrate picturii și să mă limitez la weekenduri. Nu îmi pot permite luxul să aștept să-mi vină inspirația și sunt nevoită să respect un program strict dacă vreau să ajung să țin pensula în mâna. Dincolo de aceste constrângeri mai există și factorul emoțional, căci nu pot picta când sunt contrariată sau surminată. Așa precum unii se regăsesc pe sine prin meditație, yoga sau altele, pictura îmi permite să ating acea stare de echilbru și beatitudine atât de râvnită. E un echilbru fragil și extrem de prețios. Când s-au împăcat părinții cu ideea că unică lor fiică va pleca la Paris pentru a se căsători cu un francez. Sau, dacă s-au împăc a t cu ea vreodată? Ideea că voi pleca la Paris nu le-a surâs deloc părinților, căci știau de dorința mea de a rămâne în Statele Unite. Dar căile Domnului sunt nebănuite și iată-mă stabilită la Paris de aproape două decenii și căsătorită cu un francez de aproape 16 ani. Spre deosebire de milioanele de turiști care cad sub farmecul Parisului, am fost certată destul de mult timp cu acest oraș pe care nu l-am considerat primitor. După cum spunea Matei Vișniec în unul din romanele sale, Parisul e ca o amantă voluptoasă care nu ți se descoperă dintr-o dată. La Paris am învățat când trebuie să fii subtil și când să fii tranșant. În picturile tale se resimte puternic dragostea de tradiție, de Moldova, de țară, de culorile anotimpurilor rămase în amintiri. De ce crezi că așa și nu ai tăiat ombelicul acelor timpuri? Cred că suntem suma experiențelor noastre, dar mai întâi de toate reprezentăm locul de unde pornim în lume. Atunci când plecăm în lumea mare, luăm cu noi, într-unul dintre sipețelele inimii, acel ceva care ne definește că neam. Nu în zadar francezii pun adesea o întrebare care îi face uneori pe noii veniți să se simtă incomod: de ce origine sunteți? Nu cred că vine doar dintr-o simplă curiozitate, ci mai mult din dorința de a se poziționa în raport cu tine. Port cu mine în lume dragostea de lucruri simple, care îmi aduc aminte de copilărie. Universul copilăriei e unul unde totul e bine rânduit și are rost. Nu am nimic împotriva lucrurilor somptuoase, dar îmi bucură mai mult ochii un ulcior din lut care îmi aduce aminte de gustul apei din fântână sau o lingură din lemn sculptată iscusit de un meșter popular anonim, decât cea mai spelndidă argintărie. Nu cred că voi reuși să pictez lucruri care îmi sunt străine și cu care nu mă pot identifica din punct de vedere etnic și spiritual. Bunica, pentru că știu că bunică este un personaj aparte în familia voastră, îți dă sfaturi, sau se dă cu părerea, referitor la picturile tale? Bunica mea mă numește «boiangiu» și este acel membru al familei care se interesează cel mai mult de aspectul comercial al lucrărilor mele. Spiritul ei critic și luciditatea de care dă dovadă la cei 92 de ani sunt de neîntrecut. Bunica Vasilița are o viziune pragmatică despre pictură, conform căreia ești un pictor de succes doar dacă cineva îți cumpără lucrările. Mi-a sugerat să merg la piață căci orice boiangiu care se respectă, trebuie să treacă mai întâi testul pieții. Nu cred că vorbea metaforic! Când îmi petreceam verile la Telenești, bunica voia să mă înscrie la școală de pictură locală. O dată m-a dus să văd lucrările elevilor care erau afișate pe panourile din centrul Teleneștiului. Chiar dacă au trecut 30 de ani de atunci, îmi aduc aminte de compozițille echilibrate, de tușa sigură și de armoniile cromatice desăvârșite. Urmăresc și acum lucrările copiilor din această școală și sunt la fel de încântată. Să încerce cineva acum să-mi spună că în provincie nu se face carte și artă! Ți s-a sugerat vreodată că ar trebui să îți modelez stilul de a picta, pentru a te adapta noilor cerințe în artă? Sau, de fapt, crezi că există modă în domeniul artistic, sau artă este așa cum iese ea din pensulă? Sfaturi am primit multe, chiar și atunci când nu le ceream. Cea mai caraghioasă mi-a părut sugestia de a aștepta până la pensie, căci atunci voi avea timp berechet pentru pictură. Tendițe sau curente au existat întotdeauna în artă. Arta contemporană e un subiect aparte și dacă ar trebui să mă aprofundez la acest capitol, va trebui să facem un interviu separat. Fiecare pictor are abordarea sa – unii preferă să lucreze la comandă pentru a-și asigura un venit, alții combină iscusit arta cu un alt job pentru a avea o marjă de siguranță, alții pictează ce le dictează inima. Cred că ești fericit doar atunci când faci ceea ce-ți place cu adevărat. Ce îi interesează cel mai adesea pe vizitatorii expozițiilor la care ai participat? La expoziții am ocazia să întâlnesc un public pestriț, dar unit în aprecierea artei. Pictura e mai întâi de toate o experiență senzorială. Fiecare percepe o lucrare în funcție de sensibilitățile sale, dar mai presus de toate în funcție de bagajul său cultural. Unii vizitatori sunt interesați de aspectele tehnice (cel mai des aceștia sunt și ei artiști), alții vor să afle mai multe despre subiect, alții vin pentru o plimbare « artistică » pe o zi însorită de duminică, iar unii vin să afle ce prețuri se mai practică pe piață de artă. Motive sunt tot atâtea cât și vizitarori. Ce zice Sandu când mami pictează mai multe ore la rând? Vorbind de Alexandru, care tocmai a intrat în cameră și care preferă să răspundă în direct – își dorește să mă joc mai mult cu el. Deocamdată nu percepe pictură mea ca o meserie, o vede mai degrabă, ca «un divertisment bine structurat», ca să-l citez. Pictura este adesea pentru copii un lucru firesc, o joacă mai degrabă. Nu încerc să-i schimb această viziune, dar a înțeles totuși că expozițiile sunt o treaba serioasă. Unde te pot găși iubitorii de artă în viitorul apropiat? Năpasta pe nume Covid-19 a dat peste cap multe lucruri, printre care și expozițiile. În această perioada de incertitudine nu știu care va fi urmatoarea expoziție la care voi participa. Însă un singur lucru este cert – voi continua să pictez cu acceași pasiune. Augustina, îți mulțumesc mult pentru dialog și abia aștept să văd ce va scoate această perioadă dificilă, din care cu siguranță vom ieși diferiți, din pensula ta."
5,https://ganduridespletite.com/2020/05/11/7-mm-pot-salva-situatia/,"Am tot amânat-o cu scrisul pentru că ziua este imposibil. Cu toții au nevoie de laptopuri pentru teme, iar seara au nevoie de mamă și de filme privite împreună că, deh, dacă la școală cel mic mai socializa cu prietenii, acum încerc să compensez partea de comunicare lipsă. Vorbim despre Dungeons & Dragons, despre filme de pe Disney Channel, despre Heartstone si Youtube-ării preferați ai noii generații. Nu mă întrebați cum îi cheamă, că nu le rețin numele. La un moment dat, vorbind despre caractere (persoanje) care au abilități (capacități, adică), Mihai m-a întrebat ce abilitate aș vrea să am, dacă mi s-ar oferi posibiltatea să îmi aleg una. Să mănânc cât vreau, mai ales noaptea, și să nu mă îngraș, i-am zis din prima, fără să stau pe gânduri. Copchilu a făcut ochii mari de mirare și mi-a zis că există altele mai șmechere: să te teleportezi cu puterea minții, să poți deveni invizibil, să ai viteză supersonică. Nu, i-am zis. A mea e mai tare decât toate astea luate la un loc. Copilul a plecat în cameră la frate-so un pic dezamăgit. Poate acolo va avea mai multe șanse să dialogheze cu cineva din secolul lui, totuși. De ce azi mi-am făcut timp să scriu? Pentru că bucuria mea de a prelua, într-un final, laptopul și de a privi un film bun s-a blocat la minutul 11. Motivul? Celălalt copil își descarcă un joc care va mânca tot netul timp de o oră bună. Prin urmare, când viața îți dă lămâi, faci limonadă. Acu-i acu’. Azi voi scrie! Există o parte bună în toată această nebunie cu statul acasă, pentru că, în sfârșit, avem timp să ne și ascultăm. Nu întâmplător am pornit această postare cu un crâmpei din dialogul mamă-fiu de care cu siguranță îmi va fi dor peste ani. Încă are nevoie să îmi împărtășească secretele și trăirile, nedumeririle și cele mai sincere „Mam’, te iubesc”, în cele mai neașteptate momente. Iar asta se simte ca o miere pe gâtul inflamat. Și este cea mai scumpă abilitate a lui, dar nu îi zic, ca să nu conștientieze și să mă aibă la degetul mic. Se pare că după o perioadă în care am gestionat situația cât de cât, lucrurile încep, totuși, să scape de sub control. Stresul temelor nepredate de profesori, care acum au căzut pe umerii părinților, fișele interminabile cu tot felul de direcționări către link-uri care nu merg, internetul suprasolicitat și care cade mereu, mâinile iritate de atâta săpun antibacterian, cheile care prind rugină de atâta scufundat în dezinfectant și de mirosul căruia deja mi s-a acrit și încă câte și mai câte care reduc din rezistența psihicului la stres. Ca dovadă, unul dintre vecinii mei a început să fumeze în baie, probabil fiindu-i rușine să iasă în fața blocului, și ne inundă și nouă băile cu miros de duhăneală. Sigur că nu a recunoscut fapta, atunci când am mers cu rugămintea de a înceta, pentru că ni se împut halatele și prosoapele. Pe de altă parte, îl înțeleg. Dacă nu aveam suficientă valeriană în casă, nu știu dacă nu mergeam și eu după un chiștoc pe la el. Sau să fi fost, totuși, vecina, cea cu patru copii??? Ce îmi place la englezi este că își mențin mereu calmul și optimismul. Iar desenele cu curcubeie de pe la geamuri, întâlnite tot mai des, denotă acea solidaritate că „totul va fi bine”. Ca să îmbine anti-bacul cu dezinfectantul, fiul cel mic al meu mi-a făcut un amestec de apă de gură cu săpun anti-bacterian și m-a asigurat că dacă dispare din magazine dezinfectantul, el a descoperit rețeta home made și ne vom descurca de minune. Pot dormi liniștită în această privință. Experimentele lui sunt deja o obișnuință a familiei. Noroc că măcar le pune bilețele cu „nu e de mâncare”, să ne prevină când dăm de ele pe rafturi sau în congelator. Mai demult, congela fire de păr în apă ca să vadă dacă devin casante când îngheață. Am inventat o nouă modalitate de a „dezinfecta banii”: pușculița pentru „frumusețe”. În ea aruncăm monedele, cică pentru a nu ne atinge de ele o vreme, dar … acolo vor și rămâne. Exact cum se întâmpla cu banii pe care îi munceam pe deal, la cules petale de trandafiri, când eram elevă: după trei zile de chin, la careu, eram anunțați oficial că banii vor merge în „fondul păcii”. 🙂 Școala online ne pune capac, și nu mă refer aici la consumul de toner și de hârtie, comandate deja a doua oară într-o lună. Studiem epoca Victoriană, unghiurile și decimalele, adverbele și adjectivele. În sfârșit, știu și eu ce fac ei la școală, dat fiind că toate caietele lor sunt ținute în clasă și avem acces la ele doar o dată la jumătate de an, la ședință. Măcar acum, într-a cincea, am descoperit cum scrie copilul meu și de câte ori se ridică de la masa până termină un exerecițiu. Știți, mai bine nu aflam câtă muncă organizatorică și ce răbdare de chinez bătrân trebuie să ai… După pandemie, le-aș ridica învățătorilor un monument în Piața Marii Adunări Naționale, unde toți părinții, vicitime emoționale ale molimei, să poată aduce flori în semn de respect pentru ceea cu nu apreciau la justa valoare. S-ar strânge un mal de flori pânâ la Piața Centrală, cu siguranță. Acum îmi explic de unde avea tatăl meu atâta răbdare, fiind Profesor Universitar. A și scris un cântec foarte cunoscut în Moldova – ”Iubiți învățători”, în cinstea tuturor cadrelor didactice. Ca să ne mai detensionăm un pic și, mai ales, ca să ne plângem în grup, am făcut o tradiție din a ne întâlni online cu fetele din grupul „был бы повод”, la un pahar de vorbă, de nu ne mai ajung cele 45 de minute programate pe Zoom și tot prelungim, și iar prelungim, și iar prelungim ședințele. Am descoperit, însă, că: Mama mea, blocată de aproape două luni aici, la Londra, în casa fratelui meu, s-a reînvățat să meargă pe bicicletă, pedalând pe toate străduțele cu cele două nepoțele. În curând va pleca la Chișinău. Așadar, dacă veți observa o doamnă elegantă, mergând pe bicicletă pe la Ciocana așteptând ca mașinile să îi ofere politicos întâietate, să știți că e mama și a fost școlită la Swindon. Apropo, e obișnuită ca mașinile să îi vină din altă direcție, așa că… De gătit, gătim, evident, mai multe ca până acum și mai diverse. Fiică-mea, de atâta plictiseală, a ajuns să mă întreacă la idei, mai ales la cele dietetice, și aici mă refer la gogoși și pâinici împletite în șase. Mai convertim greșit dozele de drojdie uscată în cea proaspătă, mai greșim gradele de la cuptor, că prin rețete îs şi cu Fahrenheit-ul, dar bunătățurile tot bune ies. Degeaba mi-am mutat nasturii de la rochie ca să câștig 7 mm. Apropo, cu această ocazie am realizat că am aceeași cutie de biscuiți, în care țin acum acele, încă din primul an de căsnicie, adică din… o-hoooo, anul 2000. Și am găsit mosor pe care scrie prețul în copeici (numai că nu se mai vede cifra) și unul pe care scrie „Ațe Odorhei”. E purtată prin lume cutia: Chișinău, Cluj, București, Londra. E un bun cu valoare sentimentală. Trebuie să cântăresc serios cui o voi lăsa prin testament. Bănuiesc că generația tânără, care habar nu are cum să coase un nasture, se va bate la sânge pentru ea. Apropo, că tot se apropie 20 de ani de la ziua nunții și am discutat cu prietenele mele despre faptul că voi ajunge o mireasă grasă după pandemie: Facebook-ul mi-a și furnizat câteva sugestii de rochii. Mărimea XXL. Băieții lui Zuckerberg au ajuns mai răi decât KGB-ul. Degeaba mi-am închis în grabă contul de pe Odnoklasnniky (o rețea socială similară a rușilor), că și Facebook cam tot asta face acum, adică „monitorizează”. Așadar, atenție mare! Avem toate șansele ca anul acesta, când, într-un final, vom putea intra în mare, să se ridice nivelul apei mult peste limita normală a anilor trecuți! Să vă puneți prosoapele mai departe!"
5,https://ganduridespletite.com/2019/05/24/hau/,"la început ne-am înfuriat am sperat, ne-am rugat apoi ne-am resemnat. viața e un hău, ne spunea din ultimile puetri printre gemete abia suflând din franjurile de plămâni. încercam să nu îi zdruncin tuburile tot mai multe izvorâte din abdomen labirint multicolor de seve umane atunci când mă lipeam cu fruntea de fața lui schimbată la culoare. pupila-i devenise opacă privirea – decolorată ochi de sticlă mată. hău… m-a rugat să nu îi mai cânt de leagăn nu mai dormea de câteva zile apoi i-a cerut medicului un pic de Kagor din ăla bun cum au toți medicii din Moldova dosite prin dulapurile din birouri se zice că așa cer mai toți muribunzii vin medicul ne-a ascuns acest detaliu. hău… dintr-o dată a tresărit și întorcându-se spre mine mi-a povestit că fusese frate-so Gheorghe pe la el i-a mâncat mâncarea i-a zis că e flămând și tata Toader a fost și-a pus scaunul în mijlocul camerei și l-a rugat să îi radă barba, cum o făcea pe timpuri îi crescuse cam mare între timp barba așa mi-a zis într-o seară. hău… ne-a cerut ce a băut ”fătuca aia”, auzind că s-a sinucis Mădălina Manole nu mai înțelegeam cât e delir și cât sunt rugăminți încă pământești. şi măcar un fum să îi mai dăm să tragă a zis simțind mirosul de țigară de la fratele Mihai un fum. hău… în seara aceea am rupt-o cu greu pe mama de lângă el am plecat la McDonald ‘s doar acolo mai era deschis la acea oră târzie. după ce am ieșit din salon, aparatele au luat-o razna așa ne-a zis asistentul puțin după miezul nopții a sunat telefonul înțelesesem hăul tocmai îi eliberase din gheare sufletu-i chinuit ”Măcar a plecat cu lumină?” a întrebat mama ”În sfârșit e liber” am zis eu. jucăria de la Happy Meal-ul din acea seară a fost o țestoasa cu o bilă grea de metal ce i se plimba zgomotos prin labirintul burții străvezii nepoții nu s-au jucat niciodată cu ea…"
5,https://ganduridespletite.com/2019/05/31/douazeci-de-file-de-jurnal/,"Pentru că la un moment dat îmi ieșisem din ritm și nu postasem o lună de jurnal londonez, luna trecută s-au împlinit douăzeci de luni londoneze, dar abia luna aceasta o lipesc în jurnal pe cea de-a douăzecea scrisă. Pornit dintr-o joacă, dintr-un prea plin al unei lumi noi și a multor întrebările despre cum e acolo în Anglia, jurnalul a devenit o parte din capitolul meu de emigrant, din viața mea până la urmă. Celor care merg pe ideea fixă că ”Noi de-acasă nu plecăm!” nu pot să le zic decât că acum câțiva ani eram în aceeași oală cu ei. Era cald și bine în Clujul meu – nici cald nici rece, numai bun. Pe malul minunat al Someșului, printre oamenii mei. Viața, însă, își are cotiturile ei. Unii de necaz, alții pentru noi oportunități, iar alții doar pentru noi provocări iau drumul străinătăților. Indiferent de motivul plecării noastre, am ajuns la o singură concluzie, într-o seară, după ce participasem la expoziția de pictură a talentatei noastre prietene Lucia, că oameni sunt peste tot și cei care se aseamănă se și adună până la urmă. Așa că frica unei singurătăți în exil este una nemotivată. Ieși din casă, implică-te activ în viața socială și în cea culturală, mergi la evenimente și în câteva luni vei avea agenda plină de oameni noi. Iar eu sincer, exact cu frica asta m-am luptat. Este adevărat, că acum câțiva ani buni, celor veniți printre primii, ușor nu le-a fost. Acum însă, români și moldoveni găsești mai peste tot. Am până și în clasa celui mic o mămică de la Botanica, din Chișinău. Așa că problema a dispărut între timp de la sine. La acea expoziție am înțeles că sub un clar de lună plină ne-am adunat aici și fete de la Chișinău, și colege de la Cluj, și colege de cameră chiar și din cămin (nu știu dacă e noroc sau nu, că își amintesc cam mult prea multe din trecutul tumultuos) printr-un cumul de mai multe coincidențe frumoase. Iar prieteniile noi, la așa depărtare, se leagă repede și zic eu, altfel. Drumurile ne-au dus unde au vrut ele și ne-au adunat aici, la mii de kilometri distanță. Spunem și noi bancuri, povestim, chicotim și pe la evenimente, dar și în pub-uri englezești cot la cot cu irlandezi roșcați și cu poloneze machiate strident, cu scoțieni și englezi, cu ruși și albanezi. Ce mai contează? E bine dispusă toată lumea. Atmosfera asta dezinvoltă, gălăgioasă, în care fiecare face ce vrea, știe să se relaxeze și să lege discuții rapide cu vecinul de la altă masă este o caracteristică a atmosferei de aici. Să o testați măcar o dată, recomand! Iar apoi toți merg pe la casele lor și își caută de familii și de rutina zilnică, până la următoarea ”șezătoare” de suflet. Noi, fetele, deja ne-am făcut o agendă de evenimente la care să mergem, iar unde ne-au părut puține – le-am inventat noi. Unde scrie că nu e voie? Nu aștepta alții să o facă pentru tine. Trăiește clipa! De fapt, unde voiam să ajung. Că toate riscurile unei schimbări majore scot la suprafață și fețe neașteptat de frumoase. A unei lumi neobișnuit de colorate și de fermecătoare, diferită față de cea văzută de pe pervazul de acasă, unde stau liniștite pe raft jucăriile copiilor încă din primele luni, primii dințișori și primul smoc de păr tuns. Unde ți-ai lăsat albumele cu pozele din studenție și în dulap rochiile pentru ”când voi mai slăbi”. Unde erau toate atât de stabile și previzibile. La ele puteți reveni oricând. Cheia de la casă tot în geantă este. Praful nu e greu de șters. Oamenii adevărați – nu te vor pierde prin lume. Dovada faptului e că am fost la o bună prietenă la Paris, reușind să îi văd pe toți cei dragi de acolo, iar aici ne-a vizitat o altă prietenă, de la București, tot în această lună. Nu se pierd oamenii în era Facebook-ului. Numai să încăpem în rochii și să nu ne strângă papucii. Că drumuri încă multe vom avea în viață. Până atunci – lumea asta e prea frumoasă ca să o cunoaștem doar de la televizor. Îndrăzniți, chiar și dacă nu veți reuși, măcar veți spune după – ”am încercat”."
5,https://ganduridespletite.com/2019/06/02/spectacolul-strazii/,"haine multicolore, sclipiciuri, paiete și mărgele cercei masivi cu pietre în urechile alungite ale indiencelor sari-uri roșii și turcoaz pudra vermilion scurgându-se din punctele roșii de pe frunțile transpirate turbane albe și bărbi stufoase în dungi gri draperii lungi dhotis legate în jurul șoldurilor arăboaicele machiate vorbesc singure telefonul e prins în hijab au mâinile libere duc rânduri de brățări aurite și poșete de firmă rusoaicele elegante defilează prin mușuroi țin capul sus, nație triumfătoare, vânzătoarele poloneze fumează în fața magazinului Zemlianika cu șorțuri verzi și părul oxigenat prins în coadă o doamnă cu un imens turban galben pe cap și nod pe frunte gesticulează cu o prietenă cu bucle mari, ireale perfecțiunea lor trădează peruca trasă peste câlții deși ai scalpului. evreicele își fixează și ele perucile cu o cordeluță pe linia de delimitare le prind în cleme să nu le alunece nu au timp să le tot aranjeze, câte doi copii în cărucioarele-transformer și câte doi-trei de mână, hasizii din zona de nord au grijă ca buclele de la tâmple să le fie bine răsucite, chiar le pun pe bigudiuri pălăriile neboțite și șosetele lungi albe, curate. moldovencele – mereu grăbite vorbesc tare pe skype, sau pe messenger în transportul public o parte dintre pasageri le înțeleg vorba asiatice micuțe cu halate albe și bonete apretate sparg venă după venă fixează branule în spitale londoneze. șantierele sunt bucăți de Românie tinerii țării sudează lângă tranșee câte o țigară sorb ultima picătură de cafea din paharele de plastic de la aparat: „da, mamă, sunt plătit bine vă trimit bani și pentru acoperiș să îi iei medicamente și pempărși tatei zi-i că nu ne pasă de gura satului”. e scena unui spectacol nemontat jucat zi de zi după un scenariu nescris proiectoarele au fost stinse demult garderobiera a rămas fără post actorii au coborât în stradă"
5,https://ganduridespletite.com/2019/06/27/racoarea-verii-raiul-londonez/,"E o vară superbă pentru cei care nu iubesc să li se topească asfaltul de sub sandale și să lipească hârtii în geam pe timpul caniculei insuportabile. Vorbesc cu mama, vorbesc cu soacra, vorbesc cu prietenele apropiate – toată lumea se plânge de căldurile mari, în timp ce eu port în continuare aceleași haine din luna aprilie. Diferența este că de vreo două săptămâni îmi pun șapca în loc de căciulița de vânt sau, dacă e mai mult de 15 grade dimineața, las ștrampii și încalț șosete. Sandalele stau încă în așteptarea vacanței din Moldova. Aș mai fi găsit vreo două zile, acum pe la sfârșitul lui iunie în care să le port, dar nu legate. De ce le-am mai cărat înapoi la Londra, nu știu. Anul acesta poate le las la mama. Așadar, e o vară răcoroasă plină de evenimente culturale dar marcată de o mare dezamăgire în ziua votării, în care, porniți de la ora unu de acasă, am schimbat două locații ca să reușim să votăm și tot degeaba. Diaspora a fost nedreptățită urât de tot. Mi-a părut rău mai ales de cei veniți de la distanțe și mai mari care au stat câte 5 ore și așa și nu au votat. Cu siguranță a fost un truc organizat, iar asta nu a făcut decât să înrăiască spiritele și mai mult împotriva actualei guvernări din România, dacă mai există acel ”și mai mult” față de cât era deja. Bila mare neagră pentru organizatori. Trecând peste incidentul urât, am avut parte de întâlniri cu doi scriitori. Primul a venit la școala copilului meu și le-a citit un capitol dintr-o carte, pe care apoi, desigur că toți au vrut să o cumpere. 8 lire pentru o bucată, semnată cu autograf și notată cu un bețișor pe o hârtiuță de către autor. Am numărat aproximativ 50 de cărți, cu tot cu alea vândute școlii. 50×8=400 de lire dintr-o…școala (sau lovitură). Bunicel debutul, aș zice. Câte salarii ar fi de-a mamei în Moldova? Cred că mă las de poezie și mă apuc de scris cărți pentru copii. O altă lansare, dragă mie tare, organizată de Autograph România a avut loc într-o duminică. În cadrul acesteia Luminița Amarie și-a lansat cartea ”Ascunde amintirile și distruge tot ce-am atins”, editată la ”Casa de editură Max Blecher”, la care a participat și a luat cuvânt și Simona Năstac, o altă poetă pe care am avut onoarea să o întâlnesc aici, la Londra. S-a recitat poezie, s-a vorbit despre poezie, a plutit în aer poezia. Trăiri, dureri, răni, ”greața unui nou început”, ”nimic nu a rămas netrăit” – veți descoperi o altă față a autoarei, fragile și puternice deopotrivă. Îi urez succes Luminiței, cu noul ei volum de poeme! Poezie a curs și în sufrageria mea, într-o altă seară, când adunându-mi fetele, pur și simplu, fără nici un motiv (că doar ziceam și în postarea anterioară că viața trebuie trăită zi de zi, nu doar la ocazii) am recitat și am cântat. Ne-am premiat și am oferit medalii și distincții. Am râs de au auzit și vecinii de vis-a vis, dar am și plâns. Cum să nu plângi când Vica Demici cântă despre mama? Viața ne-o colorăm noi înșine, cu acele culori pe care le alegem din paletă. Iar într-un alt week-end, decât să stăm acasă, am ales să mergem la un concert de muzică folk, organizată de East European Cultural Centre, cu participarea lui Marius Batu. Am aplaudat, am cântat și noi, am făcut poze și uite așa am mai transformat o duminică într-o sărbătoare. Iar ca următorul week-end să nu fie pierdut fără noimă am fost la o expoziție de artă în aer liber, cu muzică live, unde am susținut-o pe pictorița noastră Lucica Boaghe. Tablourile Lucicăi mereu ies în evidență prin naturalețea și ușurința imaginilor, prin acel ceva din el, prin poveștile create și transmise prin culori. Nuferii nu i-am putut lăsa acolo. Prefer dimineața să mă trezesc pe marginea lacului, printre ei 🙂 Pe cel mic l-am dus într-o altă zi la Muzeul Designului. Pentru cei din Londra aș sugera să își ducă copiii. Este locul unde pot vedea un telefon descompus pe bucăți, o minge de tenis tăiată transversal pentru a i se vedea părțile componente, imprimante 3 D, calculatoarele vechi și siglele lor, cât și etapele în care au suferit îmbunătățiri și modificări de-a lungul anilor. Este uimitor și pentru adulți, ce mai! Mi-am amintit de generația mea, care încerca să distrugă și să taie în două mingile numite ”poprâgunchik” ca să vadă dacă are arc înăuntru sau nu. Sunt sigură că ați făcut și voi din astea. Și da, mai fac, totuși, și altele, nu doar distracție. Cursuri, cursuri, scriu, citesc și iar cursuri. Fac un curs on-line, pentru a avea și aici o specializare în ceva și merg la cursuri de engleză, că doar omul cât trăiește învață. Iar profesorul nostru tortoșel George, cu trolerul său imens (când roz, când verde) a devenit între timp un personaj haios, care ne răspunde cu răbdare, a câta oară, la aceleași întrebări. Engleza nu e o treabă ușoară, mai ales când intri în dedesubturile diferențelor dintre engleza americană și cea britanică. Poți să și mori. Bilă albă pentru George. Doamne câtă răbdare pot să aibă unii!!! (Să îl întreb oare ce pastile ia? Glumesc, desigur!) Noutatea e că, anii se lasă cu câteva kilograme în plus, pe care nu îi mai arunci așa ușor, înfometându-te două zile, de obicei înainte de vreo nuntă. Așa ca am descoperit sala de sport cu piscină în apropiere și, desigur și diferențele față de cea de la Arena Cluj, unde am mai omorât o tentativă de a face sport regulat. Mi-a părut chiar potrivită separarea zonei unde se antrenează fetele de cea a băieților. Sincer, nu mă simt foarte bine să am spectatori când mi se contractă toată fața de la exerciții și curge transpirația după doar 70 de calorii date jos. Mai mare jena, zău! Oi fi eu mai pudică, dar regula îmi place. Arăboaicele vin îmbrăcate până sus la sala de aparate și acolo am avut ocazia să văd cum își dau jos toate rândurile de straie, rămânând doar în maieu și eghării pentru sport. Au corpuri frumoase, ce să mai. Și înțeleg că au mare grijă de ele. Unele își păstrează baticele pe cap, la fel cum evreicele pedalează pe biciclete în turbane. Acolo, în sala de schimb a femeilor poți descoperi detalii interesante. Tălpi albe ale picioarelor negreselor, tabieturile de după bazin al unora, care își aduc toată masa de cosmetice după ele (până și diferite perii de păr ca mărime pentru a-și aranja părul ca la coafor) și femei lipsite de orice inhibiții, plimbându-se în pilea goală de la dulap până la centrifuga care scurge costumul de baie (am descoperit aici această minune), fără să se acoperi neapărat cu prosopul, așa cum face subsemnata inhibată de sechelele sovietice. Pot face chiar și un studiu de caz pe acest subiect – ”Comportamentul femeilor din diverse zone geografice”, dar nu cred că mai rezistă ai mei de acasă cu încă o cercetare. Asta ar fi fost, poate, totuși, una mai de interes public – amalgamul de suprareligiozitate și exhibiționism laolaltă. Revenind la sala de sport, peste tot există butoane de panică, iar un aparat nou pe care l-am descoperit aici, este cel care vibrează pe diferite frecvențe, scuturând un pic din celulită și din calorii. Faină treabă. Numai că eu mi-am simțit până și toate plombele zdruncinându-mi-se în gură. Mi-aș lua unul din ăsta și acasă. Bilă albă! Altă lume. Alte obișnuințe. Aceeași noi, care alegem cum să ne ducem zilele. Iar de multe ori frumosul este chiar în creanga de flori care ne iese în cale dimineața. Doar să avem timp să ne oprim și să o admirăm. Până luna viitoare, vă cuprind cu drag!"
5,https://ganduridespletite.com/2019/11/21/avionul-mirosea-a-peste/,"Lacul de la Botanica, cel de lângă Porțile Orașului, prin preajma căruia am copilărit și eu devine în romanul ”Avionul mirosea a pește” a lui Nicolae Popa punctul de pornire al unui adevărat mister. Crima, aparent săvârșită de Mihai Loghin, personajul principal al romanului, care admite că va urma să facă ani grei de pușcărie pentru ea, nu pare a fi săvârșită de către acesta, sau cel puțin nu se crede în stare de a o fi săvârșit. Pe tot parcursul lecturii nu ne vom putea da seama dacă a fost reală sau imaginară acea crimă. Penitenciarul sau, totuși, casa de nebuni îl așteaptă pe Mihai? Cu atât mai mult, cu cât o altă linie paralelă a subiectului dezvoltă o acțiune infracțională, aparent, cu pește congelat, care dosește, de fapt, marfă de contrabandă. Legătura celui ucis lângă lac cu membrii acestei rețele fiind una evidentă. Relația lui Mihai cu preoteasa, soțul căreia se înecase în același lac, va scoate la suprafață aspecte ascunse ale provenienței banilor pentru construirea bisericii de la Botanica, romanul atingând aici un aspect dureros al realității basarabene – legătura dintre biserică și oamenii ”sus puși” care, dacă încă nu ați reușit să faceți legătura, sunt direct implicați în afacerea ilegală cu ”pește”. Împletirea celor două linii de subiect țin viu suspansul până la finalul lecturii. Mărul înflorit apare ca un simbol al deznodământului: ”Inculpat Loghin! Până la înfloritul merilor, cum ți-am mai spus, trebuie să fii gata! Să ai totul scris, semnat, copertat, pus pe masa judecătorului!” Momentul depunerii mărturiei, cu sacoșa liliachie pe cap și cu sugestia ”Vrem un da limpede!” venită de la anchetatorul Curbet, până la mențiunea în ce limbă să fie scrisă mărturia, exprimă în doar câteva rânduri imaginea perfectă a procesului de anchetare ”echidistant și democratic” din Moldova. Stilul inedit al personajului de a răspunde evaziv, de a juca pe degete anchetatorii, de multe ori va conduce cititorul spre o pistă falsă – cea a nebuniei lui Mihai. Oscilația constantă dintre simpatie față de el și, în aceeași măsură, dispreț pentru neseriozitatea lui, felul cam ușuratic de a lua lucrurile, viața sa însăși, cam indecisă și ușor comodă, va ține cititorul în priză tocmai pentru a-i afla totuși, la final, deznodământul. Deliciul lecturării va veni, însă și din stilul original al lui Nicolae Popa, plin de elemente sarcastice și umor, din fina observație a detaliilor mici, aparent neînsemnate, dar cu mare încărcătură semantică, din personajele conturate măestuos și prin limbajul viu și veridic. ”- Da se poate și-n română? – Se poate și-n chineză! Că mă-nervezi! Și-n română, și-n chineză și-n hui-neză dacă chiar îți închipui că are să-ți buchisească cineva rândurile plângăcioase. Sau nu îți dai seama că în situația, când toate dovezile stau la suprafață, nu mai pierde nimeni timpul să citească mai mult de prima pagină?! e fapt, ne mai uităm și la ultima, la semnătură.” Sunt convinsă că ar ieși un film de zile mari dacă romanul ar fi ecranizat, tocmai datorită amprentei autentice și originale ale scrierii autorului, al suspansului și al personajelor-cheie reprezentative pentru societatea moldovenească postcomunistă, redată cu atâta har."
5,https://ganduridespletite.com/2019/03/13/vant-rece-de-primavara/,"Chiar și acum când scriu, suflă un vânt rece de îmi fluieră și prin termopane în casă. De fapt, prin acea mică aerisire pe care o au geamurile de aici. De când a venit primăvara – numai vânt și ploaie. Altfel este martie din acest an. Mai zgârcit la soare. Mai reținut. O fi aflând și ăsta despre Brexit și nu mai vrea să ofere mărinimos căldură din teama necunoscutului? Tot mai multe discuții și presupoziții referitor la efectele ce vor urma după intrarea bau-Brexit-ului în vigoare. Deja sunt schimbări. Contracte noi de muncă nu prea se mai grăbesc să facă angajatorii. De fapt, nici în România nu mai e ușor să mai iei oameni la muncă, la cât ajungi să plătești apoi pentru ei statului. Iar part-time-ul pe care l-au desființat a lovit rău de tot unele domenii. Multe firme au fost nevoite să facă schimbări sau să reducă din posturi. Ajustările nu sunt plăcute nici pe de o parte și nici pe de alta, dar devin necesare supraviețuirii. Și aici devii nevoit să te desparți de oamenii cu care ai muncit ani la rând. Neplăcut și dureros, de altfel. De la știri aflăm că la intrare în Marea Britanie stau camioane de marfă la hotar și nu pot intra în țară. Încep niște blocaje. O prietenă care lucrează aici într-o fabrică mi-a zis că din 5 zile ale săptămânii au lucrat doar una. Pentru cei care nu au contract – treburile se înrăutățesc. Sunt plătiți doar pe zilele când este de muncă. Fiind mai toți cu chirii sau rate imense – nu îmi imaginez cum se va putea continua așa pe termen lung. Se așteaptă scumpiri la produsele de import, iar pe segmentul imobiliarelor e un suspans instalat de ceva vreme. Suflă vânt rece în Anglia. Starea de frică începe să se resimtă. Necunoscutul mereu sperie. Dar să trecem și la altele mai vesele. Că tot nu îmi trec durerile de spate, am mers sa fac niște investigații și aici. Curios lucru e că în România pe lângă kinetoterapie mi se recomanda fizioterapia și masajul. Surpriza (după o așteptare de mai bine de șase luni) a venit din faptul că în afară de exerciții fizice aici nu se recomandă nimic altceva. Cel puțin în cazul meu. Tonifierea mușchilor și grijă mai multă față de greutățile ridicate. Atât. Adică celelalte două ar avea efect de moment doar, iar problema oricum va rămâne. Așa ca am început și aici exercițiile în grup cu o mână de babuște (la care ești chemat după ce îți apare numele pe un panou) și a câta oară în viață m-am întrebat ce caut printre ele. Exercițiile mi-au părut ușoare, asta până când mi-am dat seama că oboseam la fel de repede ca și ”fetele” din echipa mea. Iar febra musculară de după prima ședință mi-a scos la iveală același adevăr – suntem generația echimozaților pentru care doar ședințele în grup nu sunt o soluție. Ar trebui schimbat ceva în stilul nostru de viață sedimentar înrădăcinat prea adânc deja. Aș zice că aștept să se încălzească ca să fac ceva mișcare prin parc, dar știu că e o minciună gogonată pe care nici nu o mai pronunț în glas. Am mai zis-o și în ani trecuți și chiar am și scris-o. Degeaba. Nici un fel de remușcări. Dar măcar recunosc că trebuie să caut o soluție, un stimulent ca să mă păcălesc cumva. Nici nu mai știu. În metrou se cântă ca și înainte. Nu doar la acordeon. Sunt tineri cu chitara care îți învăluie inimioara cu multă căldură. Mai mare dragul să îi asculți. Mai fac câte o poză pe ascuns tot cu gândul că poate o fi vreun viitor Ed Sheeran care a cântat și el cândva prin metrourile londoneze. Cine știe? Mai arunc câte o monedă și merg înainte. Ieri, însă, unul dintre tinerii care cânta mi-a atras atenția. La Euston, unde e o încrengătură de mai multe linii colorate, în acel tunel lung, se auzeau strunele unei chitare. Ce mi-a părut diferit de data aceasta, a fost prezența unui aparat POS lipit cu scotch de boxă și un anunț prin care sugera posibilitatea plății cu cardul contactless. Asta ca să nu te mai prefaci că nu ai mărunțiș prin buzunare. Am zâmbit apreciind ingeniozitatea. Apoi m-am întristat. Din moment ce tânărul a căutat o modalitate suplimentară de stimulare a veniturilor, înseamnă că lucrurile nu merg tocmai roz. Însuși faptul că stă în metrou este un indiciu direct al unei nevoi acute de bani. Iar am ajuns la lucruri triste. Și am zis doar… În altă ordine de idei la Londra continuă evenimentele culturale care aduc oameni frumoși din România. Am fost la lansarea de carte a lui Andrei Crăciun, iar zilele acestea se desfășoară târgul internațional de carte sub sloganul “Romanian Literature: a European Odyssey”/ „Literatura română: o odisee europeană”. Des chiderea de ieri a programului de la standul României (12-14 martie) a plasat literatura română în contextul patrimoniului cultural european. Am avut norocul să ajung și la o expoziție de artă, care mi-a demonstrat încă o dată că arta este o chestiune subiectivă. Biletele de intrare au costat 35 de lire (noroc de invitații gratuite), iar tablourile făinuțe de altfel, dar pe care nu le-aș fi crezut vândute vreodată la prețurile afișate (de la 300 de lire până la 7000), s-au dus ca pâinea caldă. Din curiozitate, făcând încă un tur pe final, am văzut acele buline roșii pe chenarul cu prețuri, care indicau faptul că au fost vândute. Și erau exact acelea la care nu m-aș fi gândit (ca să nu zic că nu m-au impresionat). Da! Câți bani se pot face dintr-un tablou, cu nițel talent dar și cu un car de noroc! Și da, mai am o veste bună. Un proiect de la guvern oferă cursuri pentru diferite specializări în mai multe domenii pentru cei care au făcut voluntariat în diverse firme sau instituții, așa că voi putea începe de luna viitoare un curs on line, în domeniul vânzărilor, ca să devin și eu specialist în ceva măcar, pe aici. În sfârșit am găsit și subiecte un pic mai optimiste. Din câte deduc, scriind acum, luna asta înclină mai mult spre tristețuri. O fi un coctail brexito-anemic de primăvară, dar se simte în atmosferă și nu pot nega existența lui. Și am mai promis că nu scriu doar la bine, ci ”și la greu”. Mă țin de cuvânt. Vânt rece a venit luna aceasta și din Moldova. Lumea artistică a pierdut un tânăr, unul dintre cei mai buni regizori, dar, mai ales un om deosebit – Viorel Mardare. Nu l-am cunoscut personal, dar mobilizarea fără precedent de care au dat dovadă moldovenii, adunând în câteva zile suma de peste 170.000 de euro pentru tratamentul costisitor mi-a confirmat faptul că a fost un om apreciat de cei din jurul lui. Și nu doar pentru celebrele clipuri regizate în care și-a promovat atât de frumos țara. ”Eu nu știam că există atâta dragoste în jur!” afirma Viorel în una dintre postări, mulțumindu-le tuturor. Și a mai adăugat apoi, în ultimul dintre interviurile acordate, că viața trebuie trăită acum și să nu uităm să zicem mulțumesc la timpul potrivit. Poate într-o altă țară i-ar fi fost pus diagnosticul la timp și ar fi scăpat. Poate, vorba veche, de ce ți-e dat nu scapi și oricum ar fi avut doar atâtea zile. Rămân multe de poate aici, printre oameni. Și un cont de facebook pe care a apărut de ieri mențiunea ”În memoriam”. Dar și o concluzie – azi și nu mâine. Mi-am mai confirmat-o a câta oară. Și mai ales să mulțumim pentru ce avem. Chiar și pentru vântul rece londonez din primăvara asta…"
5,https://ganduridespletite.com/2019/04/01/amos-oz-iuda/,"De ce anume aceasta carte? Pentru ca prezintă o altă perspectiva a termenului de „iudă”, adică de trădător. Pentru că, de multe ori, compromis ul este confundat cu actul trădării și numai acei care ajung să facă compromisuri știu cât de greu este sa le fie credibilă acțiunea. Că au crezut sincer și dezinteresat în gestul lor, considerat a fi unul bine intenționat, menit să rezolve o anumita situație. Romanul ”Iuda” vorbește despre relațiile dintre evrei și creștini, pe de o parte, dar și despre conflictul dintre Israel și lumea araba. Fiind susținător al soluției celor doua state pentru conflictul israeliano-palestinian, Oz încearcă să identifice, imparțial, prin intermediul personajelor sale, o ieșire din acest impas. Cei doi cuscri, certați din cauza opiniilor politice divergente, ajung să își înmormânteze unicul fiu (ginere) în urma uciderii acestuia în timpul unor lupte, iar moartea lui schimba perspectiva de a vedea lucrurile doar dintr-un singur unghi. Concluzie la care se ajunge mult prea târziu în cazul dat. Este greu să acopăr în câteva cuvinte multiplele substraturi pe care le conține „Iuda”, cert este că mie mi-a schimbat mult percepția cuvântului ” trădător”. Să îi fie luminata calea celui care ne-a lăsat o bogată moștenire literară – Amos Oz."
5,https://ganduridespletite.com/2019/04/03/ganduri-despletite-in-prag-de-patruzeci/,"Mulțumesc pentru prezentarea mult prea amplă pe care, vizualizând-o în întregime, pentru prima dată, mi-am dat seama că totuși, anii mei trag ceva la cântar. Și atunci îmi explic și oboselile venite multe prea devreme poate pentru acești 40 de ani, vârstă, cu care, recunosc, încerc încă să mă obișnuiesc. Iar copiii mei, ca să îmi vină în ajutor, mi-au zis că ar fi mai bine să schimb abordarea acestei cifre și s-o văd ca pe un ”a doua oară 20”. Să-i dau o nouă interpretare. Și atunci mi-a fost mult mai ușor. Țin doar să menționez că din această prezentare lipsește cuvântul ”soție” care e și acesta un job full-time solicitant cu multă muncă și implicare. Care e relația ta cu timpul acum? De împăcare. I-am acceptat trecerea ca pe un firesc, pentru că știu că i-am testat limitele în tinerețe, încercând să realizez în paralel foarte multe. Mereu în grabă, mereu pe fugă, mereu nedormită. Dacă la 30 de ani eram mereu nemulțumită de lipsa lui, acum am înțeles cât de recunoscătoare trebuie să îi fiu pentru elasticitatea de care a dat dovadă, pentru câte au încăput în el. Au fost foarte comprimați, dar și foarte fructuoși. I-am exploatat la maxim, ba chiar am întins coarda de prea multe ori și acum simt plesniturile. La ce anume te referi? La faptul că nu mai sunt atât de rezistentă ca înainte, iar semnalele corpului, care își cerea pauzele binemeritate, le ignoram. Or, târziu am înțeles să-l ascult și mai ales să-l respect. În goana asta continuă a cotidianului uităm să ne oprim, să dozăm. Să ne respectăm un pic mai mult trupul, în care locuim toată viața, să îi lăsăm timp să se refacă. De suflet – nici nu mai zic. Când am mai avut timp să îi ascultăm dorințele? Iar sufletul caută mângâiat. Nu degeaba Însuși Dumnezeu s-a odihnit în ziua a șaptea. În era suprasolicitărilor tehnologice ar fi bine să ne și oprim câteodată din tot acest iureș periculos. Să avem timp pentru gânduri, pentru meditații, introspecții sau rugăciuni. Să mai citim un vers sau să savurăm o melodie, care să arunce o mână de curcubeie peste monotonia cotidianului. Să ne deconectăm măcar pentru o perioadă de timp de aceste ”pânze” care ne-au creat dependență și pe care eu le găsesc sursa multor tulburări psihice dar și fizice, ale noilor generații. Este o gravă problemă psiho-socio-culturală a secolului. Așa că am învățat să îi respect timpului rigiditatea, sa îi înțeleg rostul limitelor, cu alte cuvinte. Timpul e o categorie filosofică sau o zbatere între dimineți și seri, pentru că noaptea, pentru un poet, este stare, nu timp? Poate fi încadrat și într-o categorie filosofică, o dimensiune, un ritm al maturizării și un proces de metamorfoze conștiente și inconștiente petrecute în urma experiențelor acumulate. Pentru fiecare om timpul trece altfel. Este individual. Stare a devenit mai târziu. După ce a murit tata și mi-a căzut cortina acelei vieți roz de până atunci. Golul, sau ”hăul” cum îi zicea tata, în ultimile lui zile de viață, atunci când discutam despre rostul vieții, s-a transformat în stare. Apoi a prins un contur perceptibil mai târziu, după ce au crescut copiii și au început să doarmă noaptea legată. Am avut timp să mă adun. Să mă readun. Să îmi revizuiesc scara valorică, prioritățile și să înclin balanța timpului către lucrurile mult mai importante de frică unui ”prea târziu”. Atunci au apărut și primele scrieri. Dar să știți că nu scriu noaptea. Noaptea îmi respect somnul, pe care l-am revendicat după foarte mulți ani, în care mi-a fost ”furat” de copii. Cred că e mai mult un clișeu asta cu scrisul noaptea. Cel mai des, dacă tot ați deschis subiectul, scriam în mașină, trăgând brusc pe dreapta. Erau puținele minute în care rămâneam singură cu mine. Și scriam pe tot ce apucam – pe plicuri, pe facturi, pe acte pe verso, pentru că sunt de modă veche și îmi place să scriu cu creionul. Aici în Londra însă scriu când în casă se lasă liniștea și aud ticăitul ceasurilor. Care traseu e mai lung și mai greu de parcurs, calea Chișinău – Cluj – Napoca – Londra – Chișinău sau traseul rațiune-suflet-amintiri-poezie? Cel mai lung a fost cel de la 17 ani, spre Cluj, la facultate, dar nu a fost unul greu. Ba chiar necesar și constructiv. Iar Londra este acea ieșire ”din zona de confort” în care ne instalasem comod în Cluj. Ne-am dorit un salt, chiar și de a fost riscant și solicitant, am considerat că numai așa putem găsi noi oportunități și orizonturi. Mai ales pentru copii noștri, care mă îndoiesc că își vor dori să se mai întoarcă vreodată în România. Cel mai greu traseu este totuși relația rațiune-suflet. Este un câmp al bătăliilor nesfârșite, în tranșeele căruia se naște poezia. De multe ori, dintr-o singură și ultimă suflare. Treci prin suflet povești dramatice reale, pe care, impregnate de stările și talentul tău, le oferi apoi cititorilor. Blogul, platforma de exprimare, înseamnă și un risc – expui publicului larg cele mai tainice gânduri, ca și în poezie de altfel. Crezi că astfel despletind ideile vei găsi mai multe răspunsuri, pentru că tu nu pui întrebări? Exact datorită acestui risc, acestei frici către deschidere, am pornit blogul atât de târziu. Și atunci, în februarie 2017, s-a întâmplat grație soțului meu, care mi-a cumpărat numele de domeniu. Am avut nevoie de timp pentru asumarea acestui pas – de la jurnalistă care intervievează și descoase, la blogger care se expune. Dar și mai greu a fost cu poezia. Sunt felii din suflet și aici îți dai jos măștile și nu îți mai poți ascunde rănile. În schimb, referitor la acele reflecții de pe blog despre stereotipurile, prejudecățile, tiparele care ne definesc, de cele mai multe ori distorsionate, cu care am crescut noi, produsul nedefinit al timpurilor comuniste și mai apoi al anarhiei din perioada de tranziție, pot doar să zic că într-adevăr încerc să găsesc niște răspunsuri. Mai ales de când locuiesc într-o multiculturalitate, care îmi dă peste cap majoritatea șabloanelor și preconcepțiilor. Ba chiar realizez cât de nocive au fost multe dintre ele, iar noi încă le considerăm corecte și luăm în derâdere orice contravine ”adevărului” nostru. Suntem mult prea închiși și îngâmfați. Dar ăsta ar fi un subiect interminabil. Așa că mă opresc aici. Ai început lungul drum al regăsirii de sine prin crearea blogului ”Gânduri despletite”. Vei continua cu o carte împletită din gânduri similare? Ar fi o faptă livrescă cu un titlu minunat! Știu că va trebui la un moment dat să dau o formă materială acestor gânduri, acestor stări. Prietenii trag de mine și mă întreabă ”când”? Încă nu simt că s-au copt toate straturile. Încă mă caut prin cuvinte și printre cuvinte. Încă îmi identific litera, caracterul, ba chiar și spațiul de printre rânduri. Procesul în sine îmi dă o stare de satisfacție și extaz, de euforie chiar, cu furnicături prin piele, cum nu mi s-a mai întâmplat să am de la nașterea ultimului copil. Pentru că și versurile se nasc după un travaliu lung de multe ori. Contemplez starea. Nu aș întrerupe magia acestei dimensiuni, în care am reușit să mă absorb ca într-o hipnoză cu probleme legate de realizarea unei cărți, care este un proces destul de anevoios. De la căutarea unei edituri, corectori, coperte, negocieri și detalii tehnice până la asumare lansării și etapelor de după. Parcă nu aș rupe vraja. Știu doar câtă muncă implică pentru că am avut un poet în casă, nu? Dar și mama, dacă nu știați, este autoare de cărți și monografii. Și până acum se pare că nu am fost gata, dar nu se știe ce aduce ceasul. Probabil tot va trebui să decidă altcineva momentul în locul meu. Știm refrenul ”nu e om să nu fi scris o poezie” și că ”tot românul e poet”, dar, în cazul tău se pare că poezia este, mai degrabă, glasul sângelui. Crezi și tu că poezia ți-a fost transmisă prin codul genetic? Cu toții am avut tentative adolescentine de a scrie, dar, ciudat este că eu nu am luat în serios niciodată această ocupație. Un poet în casă era suficient, parcă. Nici acum nu pot să mă definesc așa, chiar și dacă, exact cum ați menționat, codul genetic și-a făcut auzit zbuciumul. Nici nu știu cine poate fi considerat realmente poet – cel care a scris contra cronometru pentru a-și lansa o carte sau cel care are șapte manuscrise în sertar și nu a avut bani sau curaj să le editeze. În cazul meu, am avut noroc cu tata, care de câteva ori mi-a zis să nu uit să notez gândurile pe care i le ziceam, pentru că, susținea el, aveau un sens sau un substrat poetic. Evident că, din lene, nu am făcut-o. Aveam alte preocupări pe atunci. Dar una dintre poezioare tata a notat-o în carnetul lui și am dat de ea peste mai mulți ani după ce plecase. Atunci am înțeles că poate totuși, avea această așteptare de la mine, chiar și de nu a pus niciodată presiune din cauza asta și am simțit acel imbold să mă iau mai în serios. Am auzit acel clocot al sângelui tatei și mi-am amintit vorbele lui de pe patul de moarte: ”Tu să te apuci de scris!”. Cred că vedea ”acel ceva” pentru care eu nu avusesem timp, rătăcindu-mă printre ani și probleme, copii mici și studii, firmă și, inevitabil, oale. Însă și eu mereu, pe parcursul acestor ani în viteză, aparent reușind să obțin tot ce mi-am propus, aveam o stare de insatisfacție și de neîmplinire care mă măcina. Mult mi-a luat să înțeleg ce e. De fapt, îmi lipsea scrisul. Atunci s-au legat toate, pornind de la acea poezie ”Orbule” găsită în carnețelul tatei și mi-am explicat starea de neliniște interioară care se aprofunda tot mai mult. Iar hopurile vieții, căderile, pierderile, mi-au confirmat faptul că trebuiau să mi se întâmple tocmai pentru a mă îndemna să caut mai în profunzimea apelor mele interioare. Să îmi accept reflecția în ele cu tot ce vreau să văd și mai ales cu ce am refuzat să văd. Să mă împac cu acea reflecție. Să mă redefinesc și să mă reechilibrez. Consider, totuși, că unele lucruri vin doar cu timpul și doar atunci când ești pregătit să te accepți în întregime, fără măști, poți să te expui lumii. Așa a apărut, de altfel poezia ”Șapte fețe”. Ce ar fi mai ușor de dus prin viață – corupția de la noi, din Moldova, sărăcia sau poveștile citite în clasa a treia la școala din Anglia despre pinguinii homosexuali și pinguinașul înfiat? Noi alegem. Vrei să continui să locuiești în Moldova – asumă-ți realitatea de acolo. Vrei în Occident – uite alte realități. Nu îți convine, ești liber să pleci. Or, ca să fiu înțeleasă corect, nu am nimic de împărțit cu nici o minoritate de orice fel. Asta se vede foarte clar din postările mele londoneze. Am înțeles doar, că am fost realmente nepregătiți emoțional și poate și informațional pentru a digera o astfel de poveste în clasa a treia de aici (în Români ar fi fost clasa întâi). Noua ni se citea ”Punguța cu doi bani” la acea vârstă. Astăzi s-ar fi spus că e plină de violență și probabil, ar fi fost interzisă de iubitorii de animale. Asta ziceam și mai sus despre sistemul de norme și percepții înmagazinate în noi, care ne dau de furcă dând piept cu realitățile occidentului. Unii îi zic emancipare, alții – degradare. Să judece fiecare cum consideră. Eu doar descriu situația și încerc să nu judec. Asta tot târziu am învățat-o, de altfel. Din blog am aflat, că în adolescență ai avut parte de o libertate de invidiat, iar tatăl tău, poetul Simion Ghimpu, bătea la ușa camerei tale când intra. E o subtilitate ce denotă delicatețea sufletului lui sensibil nu doar de poet, ci și de Om. În lumea pestriță a Londrei, dar și a secolului 21, la ce fel de reguli morale nu ai renunța(t), ci le-ai lua peste tot în lume și de care ai vrea să țină cont și generațiile născute de tine? Sunt ferm convinsă că valorile morale, bunele maniere, educația și tiparele se preiau din cuibul părintesc. Chiar și de nu sunt recunoscute pe deplin decât târziu, așa cum am pățit-o și eu, ele nu se pierd. Nenorocul meu este că nu am moștenit tactul pedagogic al tatei, care, după cum știți, a fost profesor universitar toată viața. Știa să nu aibă așteptări imediate. Ba, poate chiar, nu proiecta nici un fel de așteptări asupra noastră, a mea și a fratelui meu Lucian. Îmi zicea doar mereu că trebuie să fiu Eu și să fiu sinceră. Mai ales cu mine însămi. Răsădea cu multă răbdare câte un sfat, un exemplu, o povață, dar ne invaziv. Nici nu m-a certat atunci când, la îndemnul lui, am dat totuși admiterea la Colegiul Muzical ”Ștefan Neaga” și am picat examenele. Am absolvit școala de muzică numai din respect pentru el și am mers la acele examene din același motiv. Am scris despre aceasta în postarea mea ”Pianul”. Iar el a înțeles și mi-a acceptat opțiunea de a nu continua cu muzica, chiar și de obținusem ceva premii pe țară la compoziție. Eu însă am o lipsă cronică de răbdare și aici am mult de pierdut nu doar în relația mea cu copiii. Simt nevoia unui efect imediat pentru că altfel, am senzația, că nu mi-a fost ascultat mesajul. De multe ori impun punctul de vedere, fără drept de apel, seturile mele de reguli pe care le consider funcționale etc. Și aici mai am mult de lucru. Cert este totuși, că mai important decât să-i înveți pe copii tăi reguli, este să le oferi modele sănătoase. De empatie, de respect, de moralitate și de verticalitate. De dragoste necondiționată, dacă vreți. Pentru că și aici noi, părinții, greșim, aruncând asupra copiilor noștri greul așteptărilor pe care nu ezităm să îl pretindem de la ei, în schimbul faptului că i-am făcut și i-am crescut, că am sacrificat pentru ei multe. Or, mai întâi de toate, noi, i-am adus pe lume dintr-un instinct pur egoist, de a ne asigura continuitatea, până la urmă. Și apoi, corect ar fi, să aibă ei drepturi la fericire și la alegeri proprii. Nu pentru a ne împlini pe noi sau pentru a ne umple irealizările noastre. Și poate cel mai important lucru pe care l-am moștenit din familie este libertatea cuvântului. Eseurile publicistice, pe care le citim pe blog, constituie nu doar niște operații subtile pe suflet deschis, dar sunt veritabile documente istorice despre felul de a fi al unor personalități basarabene pe care le-ai cunoscut în copilăria ta, genialii Emil Loteanu, Grigore Grigoriu, Mihai Dolgan, Efim Tarlapan, Nicolae Dabija, Ion Ciocanu, Doina și Ion Aldea Teodorovici, Petre Teodorovici, Nicolae Botgros, Valentina Cojocaru, Zinaida Julea, Ion Suruceanu, Gheorghe Urschi, Gleb Sainciuc, membrii ansamblului ”Tălăncuța” (și lista ar mai putea continua) dar și despre membrii familiei tale mari, Mihai și Gheorghe Ghimpu, Dorin Chirtoacă – adevărați oameni de artă și patrioți. Cum i-ai defini, pe scurt, pentru cei care nu i-au cunoscut? Am fost o norocoasă în plin sens al cuvântului, făcând parte dintr-o familie mare și unită, de oameni talentați și multe petreceri de-a dreptul memorabile. Cu recitaluri de poezie și cântece, cu lăutari și actori, cu TVC-uri și serate literare, cu personalitățile timpurilor de atunci mereu în preajmă, însă, pentru mine erau, de altfel, doar prieteni apropiați ai familiei. Nimic mai mult. Nani, veri, unchi, cumetri și vecini. Și aveam senzația că așa e și la alți copii. Era o normalitate. Abia târziu am înțeles norocul imens cu care am fost cadorisită. Nu cred că s-au gândit ei vreodată, nici măcar eu, că peste ani voi simți nevoia, tocmai din respect pentru acele momente magnifice petrecute împreună, să înșirui acele povești amintite prin ochi de copil. Aș invita cititorii să găsească poveștile despre unii dintre acești oameni mari pe blog, tocmai pentru a nu condensa aici, în două cuvinte, imaginea lor mult prea amplă. Iar despre rude și părinți, nu pot să zic decât că Dumnezeu a fost mult prea generos cu mine, iar eu, la rându-mi simt responsabilitatea de a duce acest nume onorabil mai departe cu demnitate. Pentru că familia noastră a avut de suferit din cauza luptei pentru românism și pentru libertatea de exprimare a cuvântului, a plătit cu Siberii și cu persecuții KGB-iste. Cu morți în accidente suspecte, cu înscenări de dosare și acuzații pe nedrept. Și asta doare. Chiar și de mi-am schimbat numele – sângele apă nu se va face niciodată. Iar despre mama nu pot să zic decât că Dumnezeu nu mi-a luat-o atunci, la marea ei cumpănă de la 35 de ani, tocmai pentru ca a știut câtă nevoie voi avea de ea peste ani. Este modelul meu de putere și de forță spirituală de la care au ce învăța și nepoții, nu doar eu. Sper să trăiască cel puțin ca și bunica ei, Ileana, până la 96 de ani, sau să o detroneze. Ar fi în stare. Putem defini destăinuirile tale de pe blog ca pe o gâlceavă a scriitorului cu lumea sau ca și o formă neobișnuită de dialog cu oamenii, în care unul vorbește, celălalt citește? În cazul micilor povești, cum îmi place să le definesc, prezint cazuri reale din viață, trăite și simțite. Nu neapărat de mine. Dar observate și descrise prin prisma lentilelor mele. Și aici de multe ori apare dialogul cu cititorii, fapt care mă bucură. Unii se regăsesc în acele situații, altora le par neverosimile, dar ce încerc eu să redau prin ele, este natura umană, așa cum este ea. Cu bune și cu rele. Și aici nu puteam face nimic mai mult de atât. Iar în jurnalul meu londonez, lună de lună, prezint situații noi cu care mă confrunt și în care, de multe ori conștientizez diferența dintre lumi, mentalități și culturi. Este fascinant de-a dreptul! Care Cristină te inspiră mai mult – cea din brațele tatei sau cea cu copii în brațe? Brațele tatei au fost pentru mine leagănul siguranței și al iubirii desăvârșite. Amintirile ne constituie, iar experiențele ne șlefuiesc structura. Așa că tot ceea ce a purtat prin lume de-a lungul timpului fetiță cu codițe din pozele alb-negru a fost produsul a ceea ce au construit acele brațe. Și mai ales al acelei inimi. Brațele tatei au fost evadarea mea emoțională atunci când apăsările au fost grele. Că doar avem cu toții perioade ma puțin colorate. Iar inspirația cu siguranță își are rădăcina în acele trăiri pure. Poezia e un text, în care concentrația de frumos e atât de mare încât îți dă senzația unei creșteri imediate. Poezia se naște, de obicei, din exces, al suferinței mai în toate cazurile, dar și dintr-un exces al fericirii, pentru că se dă și fericirii drept de existență literară. Din ce se naște poezia ta? Este mai degrabă o formă de exprimare a preaplinului. De dezlegare a nodurilor interioare. De căutare a esenței. De reflecție, de acceptare. De asumare și de împăcare. Este acea pastilă de urgență, de cele mai multe ori, salvatoare pentru mine, cu efect imediat atunci când ”nu se mai poate”. Acel defibrilator vital în anumite momente de cotitură. Scriind, m-am împăcat cu multe, dar cel mai important e că m-am împăcat cu mine însămi în primul rând. Și de aici toată liniștea venită spre acești 40. Proza oferă tratament pe termen mai îndelungat, iar farmecul unui vers este anume forța comprimată a acestuia. Am descoperit-o parțial pe scriitoarea-poetă-bloggeriță Anda-Cristina Ghimpu-Vahnovan. Urmează s-o descopere și cititorii, să-i aprecieze ideile și descrierile din blogul personal apoi, să sperăm, din cartea viitoare. După care să recitească acest dialog. Vom avea portretul psihologic, aproape perfect, al Andei pe care autoarea să-l completeze cu noi fapte literare! La mulți ani creativi! Mulțumesc! Și eu vă mulțumesc mult! Interviu realizat de Larisa Verdeș pentru revista Realități culturale. Distribuie Apreciază Încarc... Similare"
5,https://ganduridespletite.com/2019/04/22/fugarele/,"Era anul ′68 rataseră ambele admiterea la facultatea de litere. Pe atunci se promova activ plecatul în Rusia la construcția Magistralei Trans-Siberiene cu bilete oferite de Uniunea Tineretului Comunist și cu fanfara care își petrecea vitejii la gară ca pe niște adevărați eroi. Totuși, 110 ruble pe lună erau mai multe decât 70, cât oferea postul de bibliotecară din care tocmai demisionaseră… Au plecat pe ascuns într-o zi de august pe un drum lung, interminabil: stația Tavga, Regiunea Sverdlovsk, apoi Mortka. Trenul era plin de fugari dubioși, cu fețele băute, care au preferat munca în locul pușcăriei și doar comsomolistele noastre zburau înaripate, purtate de idei mărețe. Visele s-au năruit odată ce au primit la destinație salopete groase căptușite, vechi, pufoaice supradimensionate, ca ale deținuților și pâsle, pentru că Siberia nu poate avea picioarele decât reci. Săpau tranșee în pământul înghețat, iar seara visau satul natal adormind în pâsle și cu cosițele lipite de gheața pereților din vagonul-dormitor. Scrisorile veneau greu de acasă și doar acelea scrise în chirilică. Vina creștea odată cu lacrimile mamelor tăcute printre rânduri. Dorul casei ardea, ”dar nu-i nimic, va veni și vremea aceea”, scriau cu noduri în gât. Gustul patriei l-au simțit o singură dată, odată cu bomboanele ”Bucuria” furate din unul din vagoanele ce fuseseră descărcat în apropiere. S-au speriat, însă, teribil apoi și au mers de le-au îngropat în pădure pe acelea câteva rămase prin buzunare. Și-au plâns atunci la grămadă ”Bucurii”-le și prostia și au decis să se întoarcă acasă cu orice preț, chiar și de fusese aprobată cererea doar uneia. Cealaltă a adăugat un ”ne” în fața cuvântului ”vozrajaiu”, riscând și uite-le în fața porții părintești cu tot cu echipamentele mirosind a Siberie, nepredate din grabă. Mai întâi au mers împreună la Mircești, la prima dintre ele, apoi la cealaltă – la Boghenii Vechi, ca să nu le bată. S-au căsătorit ambele cu câte un Ion și au fost nedespărțite viața toată – ”Să îmi lași de pomană setul ăla fain de cafea pe când vei muri”, glumea cea aflată pe patul de spital, simțind că va pleca, de fapt, ea prima. Și în două zile s-a și dus, lăsând-o pe cealaltă cu tainele nespuselor lor siberiene, dar și cu acele scrisori din Tavda – mărturiile scrise ale unei prietenii pe viață."
5,https://ganduridespletite.com/2019/04/28/cernobal/,"Se plimbau prin Kiev în acea zi promisese să îi arate soției mult mai tinere Soborul Sofia și Cartierul Pechersk cu toate mănăstirile sale. Era o primăvară splendidă iar orașul neașteptat de agitat ceva plutea parcă în aer și apa Niprului părea mai tulbure. ”Spre Sobor”, zise tata taximetristului, prinzând cu ușa taxiului un colț de rochie de mătase florată cumpărată pentru acea vacanță. După câteva viraje, auzindu-i că vorbesc în română, șoferul nu a mai rezistat: ”De plimbări vă arde? De ce nu fugiți? Nu știți ce s-a întâmplat? A explodat Centrala Atomică de la Cernobâl. Nu au anunțat încă oficial, să nu panicheze populația. Poate vor să și mușamalizeze amploarea. Mai ales că urmează parada de 1 mai. Dar noi, taximetriști le aflăm pe toate primii!” I-a dus în viteză înapoi la hotel și apoi la toate gările și la Aeroport bilete nu vindeau nimănui ieșirile din oraș erau blocate. O mare de oameni aflate în fața gării, cu valizele pregătite se rugau disperați să li se permită accesul ”Sun Profesor Universitar din Moldova. Am venit la o Conferință la Kiev” a mințit tata și a obținut două bilete. Mergeau spre casă în trenul aproape gol, cu ochii la cei plângând rămași pe peron Mai era un scriitor în trenul spre Chișinău – Eugen Cioclea mergea să o ceară de nevastă pe o tânără matematiciană ”Ne veți fi nași”, zicea, dar nu a fost să fie. Peste un an mama a fost operată de cancer. Despre gravitatea acestuia nu ne-a vorbit medicul de la Oncologie, devenit și bun prieten, decât după 25 de ani, la fel, cum avea să aflăm doar peste ani adevărul despre ce s-a întâmplat atunci. ”Fă un tur în Cernobâl”, apare acum pe toate site-urile de turism Orașul-fantomă a devenit zonă de atracție turistică aducând destul de mult cu imaginile din filmul lui Tarkovsky tururile organizate te invită să te plimbi în jurul Centralei Nucleare și de-a lungul străzilor pustii din Prîpeat. Atunci, însă, reprezenta tifoanele pline de sânge de pe cicatricea purulentă a mamei, care nu se prindea nicidecum…"
5,https://ganduridespletite.com/2019/04/29/douazeci-de-luni-londoneze-sau-cum-e-sa-ajungi-la-urgenta/,"De scrii sau nu ai timp pentru scris – luna trece. Am dat să număr timpul de când suntem în Londra și am înțeles că sunt tocmai douăzeci – luni de altă viață și de nou. Altfel este acum față de aceeași perioadă a anului trecut, când încă nu prea cunoșteam nici fețe și nici oameni. Aveam mult mai mult timp de scris și de făcut poze prin oraș. De meditat și de făcut curat printre gânduri. Integrându-te tot mai mult pierzi un pic din acea liniște datorită incognito-ului de la începutul unei vieți noi. Acum am mult mai mulți prieteni, sună telefonul des, am întâlniri și evenimente. Am vizite pe la colegii de clasă a copiilor și ieșiri în parc. Chiar și la cinema am fost și de e scump de îți pică rău filmul – 18 lire biletul. Și la colțul blocului am ajuns să pierd mai mult timp cu vecinii – dat fiind ca ne cunoaștem deja și copiii se joacă împreună. Luna a fost rece, dar frumoasă. Am oscilat între două realități, fiind plecată și în vacanță la Cluj. Vacanță, vorba vine. Am mers să rezolvăm câte s-au adunat din vară – la firmă cu renovatul și noi angajări, la apartament cu tot felul de problemuțe gospodărești. Am prins și la Londra, un pic de Românie la ICR, înainte de plecare, unde am mers să vizionăm un film cutremurător, cu Florin Piersic Jr în rolul principal – ”Moon Hotel Kabul”. Bănuiesc că subiectul nu este unul străin realității și asta mă îngrozește de-a dreptul. Tot în acea zi am admirat și expoziția lui Bogdan Mihai Radu, câștigătorului de anul trecut al premiului întâi la ”Oxford International Art Fair”. Minunate picturi. Câți români talentați reușesc să se afirme în Anglia! E de bine! Bila neagră e că am ratat niște scriitori români veniți la ”The European Poetry Festival ” și vorba aia, lucrurile ce nu le trăiești la timp, nu le vei trăi niciodată. Așa e când cotidianul cu grijile lui te aglomerează. Pendulatul acesta între două realități mă face să compar mereu – cum e aici și cum e acolo. Cu astea m-am obișnuit, însă, cumva. Dar când fac comparație între câte s-au schimbat in România în doar opt luni de când nu am mai fost pe la Cluj, discrepanțele îmi par foarte mari. Pornind de la covrigul de un leu pe care nu îl mai găsești decât la 1,5 ron și de la faptul că în urma unui anunț pentru angajare au curs apelurile telefonice de la oameni care au plecat din firme și fabrici închise, sunt în șomaj sau nu și-au mai ridicat salariile de trei luni – realitatea din România alarmează. Ziceam să mă satur și de struguri românești, că sunt mai gustoși și mai ieftini, dar tot turcești la peste două lire kilogramul am găsit la hipermarketuri. Salariile românești, însă, nu sunt ca în Anglia. Până și tariful la taxi a crescut, la cel de noapte mă refer. România – încotro??? Bilă neagră, din păcate. Clujul, însă, primește una albă. Ba chiar mai multe. Prea frumos se dezvoltă toate pe plan local, chiar și de e totul foarte scump. Mai ales chiriile. Noroc că nu am stat în chirie, grație unei idei ingenioase de a ne schimba cu casele cu vecinii noștri deveniți într timp buni prieteni, astfel încât în aceeași săptămână ei au fost la Londra în apartamentul nostru, iar noi am stat la ei în apartament. ”Schimb de mame” am vrut să zic exact ca în emisiunea aia de mai demult. Dar nu – schimb de case. Experiența e chiar una foarte plăcută și ieftină. Am mai trăit-o cu o franțuzoaică cândva și ne-a plăcut. M-a impresionat atunci utilizarea la maxim a spațiului din casa ei, patul etajat cu dulap dedesubt, cada de dimensiuni reduse și rafturile de cărți în WC. Și mai ales bucătăria cu tot ce poate conține ea, diferită de cea a unei moldovence. In frigider – legume și cașcaval. Baghetă și nuci pe masă. Multe sticle de vin și diversitate mare de cafea. Cam atât. Păi cum să nu rămâi suplă și mereu fericită? Acuma, că vor fi mesaje toată ziua de genul ”care e parola de wi-fi”, ”unde mai aveți ulei” (că eu de gătit oricum nu mă las), ”aveți prin casă vreun stick”, ”cum pornește cafetiera”, ”care e numărul canalului cu desene” vor face parte din experiența care îți vot face cunoștință și cu un alt habitat. Mai vezi și cum mai e pe la alții. Recomand cu drag. Din nefericire, sau nu, că niciodată nu știi cum e mai bine, dacă tot fac mereu comparații, am ajuns să văd și cum funcționează serviciul de urgențe londonez, de data aceasta pe propria piele. Atunci când ai accese de vertij o dată în România și, apoi, peste doi ani – la Londra, ai ce compara. În afară de faptul că îți fuge pământul de sub picioare și nu știi pe ce lume ești, că aici, că dincolo, personalul medical în ambele cazuri a fost la înălțime. Atât în Cluj, cât și aici, s-a intervenit prompt, cu multă răbdare și profesionalism, doar că în Londra cei de la Ambulanță aveau la ei toate aparatele necesare ca sa te conecteze și să îți măsoare pulsul, să îți facă electrocardiograma, să îți ia nivelul zahărului din sânge și să îți măsoare febra cu un termometru (unul sublingual). Diferența e că nu aveau la ei nimic medicamente. M-au urcat în scaun mobil și m-au dis la urgență ca să mi se perfuzeze medicația necesară. De băut nu se punea problema – vertijurile sunt mereu însoțite de vomă. În Cluj medicii aveau, însă, o trusă plină cu de toate și au intervenit pe loc cu perfuzii, chiar acasă, agățând-o de un suport improvizat. Ce s-a putut face mai mult în Anglia? Teste. Imediat ajunsă la spital iar au luat-o de la capăt – temperatura, analiza de sânge, electrocardiograma și tensiunea. Dar, a intervenit și o altă echipă care a efectuat niște teste pentru urechea internă, bănuită de vertijul agresiv. Medicii, tineri mai toți, se scuzau pentru fiecare manevră pe care trebuiau să o efectueze și care îmi trezea vreun discomfort, explicându-mi fiecare pas și cerându-mi permisiunea pentru fiecare mișcare. La cât de rău îmi era – știam măcar că sunt pe mâini bune. Și asistentele asiatice mici și cu ochii înguști erau foarte politicoase, scuzându-se pentru injecțiile dureroase ce urmau a fi administrate. Până și plapumele cu care am fost învelită erau noi, de un verde pal și frumos mirositoare. Și totul curat lună. Iar recipientele pentru vomat – erau asemănătoare gofrajului de ouă, doar că în formă de pălărie. În momentele de revenire ne-am și amuzat pe seama lor cu fiică- mea – omul meu de bază la spital, susținerea căreia și, mai ales grija, m-au făcut să înțeleg că am copilă mare deja și că în viață lucrurile se întorc înzecit. Așa că voi oferi trei bile albe sistemului medical de la urgențe dar și una mare pentru Ruxanda mea. Cu vanilie și căpșuni 🙂 Poze în spital, din păcate nu am avut cum să fac. Prea se învârteau toate în ochii mei. Și va mai fi nevoie de timp ca să își revină. Am făcut o poză cu punga de medicamente care mi-a fost dată de la farmacia spitalului și a costat 9 lire – suma fixă pentru orice medicație primești din spital, indiferent de cantitate sau diversitate (chiar și de e mai ieftin). Interesantă abordare. Acuma chiar îs curioasă – am pierdut sau am câștigat la bani? Am, în schimb, o poză cu o farfurie decorativă găsită la magazinul de caritate, cu imaginea monumentului Ștefan cel Mare din Chișinău. Cum o fi ajuns la donații, nu știu. Luna viitoare vă anunț dacă a cumpărat-o cineva pentru 3 lire. Până atunci aștept soarele Londrei cam zgârcit primăvara asta, în schimb au înflorit ciorchinii de glicină și înnebunesc privirile diversitățile de flori și plante. Noutăți? Da, la școală au indicat cu vopsea pe asfalt direcția către secretariat și mai ales viteza – SLOW, ca să nu zică nimeni că nu a știut că nu e voie să te îmbulzești, iar eu am descoperit un produs nou foarte util, odată cu venirea căldurilor. Deodorante-bile pentru pantofi. Încercat-testat-mulțumită! Și ultima – s-au trezit eșarfele și turbanele în mine primăvara aceasta. Eh, 40-ul…"
5,https://ganduridespletite.com/2019/05/11/tata-nu-a-avut-facebook/,"Tata n-a avut facebook i-am făcut o pagină dedicată creației lui pentru a-i ține vie amintirea facebok-ul a devenit, totuși, și casa celor morți un recensământ al vieților virtuale ”în memoriam” apare la chipurile trecute pe alte liste scrise cu pene albe, căzute din aripi de îngeri. Exista și Skype-ul și Messinger-ul atunci când se îmbolnăvise dar chiar și în ziua când mi-a zis să nu mă mai grăbesc să vin că nu îl mai prind în viață vorbea la telefonul fără fir din casă. Nici cu mobilul tare nu se obișnuise și cu ideea că mereu se descărca fără să observe. Nu știu câte fețe vesele sau triste, inimioare sau căței care dau din labă și sar în sus cu limba scoasă i-aș fi trimis atunci știu sigur că el nu ar fi intrat în aceste jocuri pentru durerile simțite în privirile lui nu existau emoticoane și nici nu cred că se vor inventa vreodată. Acum vorbim mai mult ca niciodată prin cuvintele lăsate pe foile îngălbenite din birou și prin acele câteva cărți editate, de altfel, pe banii familiei, dar mai ales prin sutele de cântece care continuă să răsune printre pământeni. Îi răspund printr-un mesaj în fiecare vară în noaptea în care a plecat un lampion se ridică încet și dispare printre stele. Și nu e nevoie de nici o parolă de wi-fi…"
5,https://ganduridespletite.com/2019/05/15/instinctul-matern/,"Și a alergat mama cu pruncul de nici doi ani în brațe la spitalul din Căușeni: „I-a crescut febra brusc! Are probleme mari cu ficatul! Nu are voie antiinflamatoare! Dați-i antibiotic, vă rog!”. Disperarea mamei, venită în vacanță în Moldova din străinătatea în care a dus-o viața, era cu atât mai mare cu cât știa pericolul real la care este expus copilul, născut cu o problema la ficat. „La noi ăstea cu așa diagnostic trăiesc numai doi ani. Nu avem ce să îi facem!” i-a reproșat doctorița de gardă, supărată că i-a fost întrerupt somnul pe tura de noapte. ”Ia termometru și mai măsoară-i febra o dată, ce stai???”. Nici măcar la analize nu l-a trimis. Nici medicament nu i-a dat. Habar nu avea nici de care. Instinctul matern a împins-o să fugă cu copilul la aeroport. „Bucureștiul, singura mea scăpare. Avioanele spre Londra zboară peste o zi. Mâine nu e zbor. Pierd copilul! Măcar până la București să ajung cu el!” și-a zis ea și dimineața a fost la București. Ambulanța i-a preluat din aeroport direct. Nu știe la ce spital au ajuns, dar medicii i-au făcut imediat analize și i-au scăzut febra înfășându-l în cearceafuri ude și reci. S-au ocupat impecabil și de mama epuizată. A contat enorm în acele momente. Analizele au indicat gradul acceptabil de transportabilitate. Au fost duși la aeroport și îmbarcați spre Londra. După trei ore de zbor o altă ambulanță i-a așteptat în aeroport. Copilul a fost dus direct la spital și în câteva ore și-a revenit din agonie. Mama a reușit să ațipească și ea după două zile de nesomn. „Am trecut prin iad. Era să îl pierd. Înțelegi acum de ce nu mai vreau nici în vizite să mai merg în Moldova?”. Previziunile doctoriței din Caușeni nu s-au adeverit. Băiatul are 7 ani și până și gradul de invaliditate oferit anterior i-a fost ridicat. E frumos, sănătos și fericit, chiar și de e sub supraveghere medicala. Trauma mamei nu va trece, însă, niciodată…"
5,https://ganduridespletite.com/2019/05/21/zbor-frant/,"”Zbor frânt” a lui Vladimir Beșleagă m-a cucerit cu povestea unui destin, la prima vedere, a lui Isai, care, în urma experienței războiului, trăite și simțite pe pielea lui de copil, rămâne cu multe sechele, fiind considerat adesea un om ciudat. Chiar și fratele său Ile, cu care se află într-o continua tensiune, nu îl înțelege de cele mai multe ori. De fapt, prin prisma acestui personaj, romanul vorbește despre destinul unei entităț i etnice, mutilate de anii de schimbări ideologice. O căutare lungă și dureroasă a propriei persoane (în plan micro) cât și a identității etnice (în plan macro) constituie firele narative ale romanului, iar prin aceste căutări personajul încearcă să își justifice deciziile din trecut. Scufundările în apele Nistrului până la straturile unde nu se mai vede lumina și se simte apa mâloasa sunt, de fapt, afundările în propriile gânduri și regrete. Până în cele mai ascunse adâncuri. Pe alocuri am comparat tensiunile dintre cei doi frați cu cele biblice dintre Esau și Iacov, pe alocuri mi-au părut gândurile personajului profund filosofice, în orice caz, cartea este de o profunzime amețitoare. ”Transpunere artistică a protestului împotriva desfigurării identitare şi morale, poetică a privirii aruncate sistematic îndărăt către un trecut-reper – un „altădată” şi un „altundeva” fără de care nu e posibil drumul înainte, avertizare asupra faptului că pierderea memoriei duce la fisurarea identității şi periclitează grav proiectele ei de viitor, regăsire a echilibrului suspendat între cele două maluri ale râului – acestea şi alte „şopârle” ieşite azi la suprafaţă confirmă complexitatea romanului lui Vladimir Beşleagă, care, cu siguranţă, ne va mai oferi surprize de interpretare” scria despre roman. L-aș reciti încă odată, pentru că sunt sigură că mai există subînțelesuri nesesizate de la prima lectură. Rar mi se întâmplă să mai revin la cărți parcurse deja. Iar asta confirmă profunzimea textului lui Vladimir Beșleagă."
5,https://ganduridespletite.com/2019/01/04/goana-dupa-inceputuri/,"” Negustorul de începuturi de roman” este unic, în primul rând, prin construcția sa. Mai multe linii de subiecte – un domn care se trezește într-o dimineață și constată că oamenii din orașul său au dispărut, un băiat care își descrie viața sa raportată la succesele fratele său mai mare Victor (model și exemplu în toate), un tânăr scriitor care, la un eveniment literar, primește de la un domn misterios o carte de vizită, prezentându-se ca fiind ”negustor de începuturi de roman” și care începe o corespondență interesantă cu acesta în încercarea de a-i vinde un început de roman cu succes garantat, dar și o relație cu o oarecare domnișoară Ri, care spre final va transpune iubirea lor într-o carte și va dispărea misterios – toate continuă în planuri paralele și se dezvoltă dozat, câte puțin, prelungind suspansul, amânând, parcă, tot mai mult deznodământul. Sunt mai multe începuturi, iar Matei Vișniec încearcă să observe evoluția unui nou tip de drog social: dependența de iluzia începutului. „ Omul contemporan, devenit un mutant genetic al societăţii de consum, este însă mai mult decât obsedat de începuturi, el are o foame de începuturi. Nimic ontologic sau metafizic în goana sa după începuturi, ci doar o fugă de responsabilitate, o evitare a implicării în profunzime, o plăcere de a surfa pe suprafaţa vieţii ” scria Vișniec. Însuși autorul spunea : ”Ș i de ce sa nu scriu, într-o lume în care doar începuturile sunt tentante, un roman format numai din începuturi?” Aidoma ”Fericirii paradoxale” a lui Gilles Lipovetsky, care m-a marcat profund în procesul studiului doctoral despre influența publicității asupra societății de consum și care ajunge la ideea unei fericiri pe care încercăm să o obținem prin actul achiziționării, dar, care nu ne aduce decât o iluzie a fericirii cartea lui Vișniec m-a dus cu gândul la aceeași problemă nerezolvată a omenirii – goana după începuturi (comparată cu goana după cumpărături) și neasumarea ulterioară (comparată cu plictiseala și incapacitatea de a te simți împlinit și îndestulat resimțite la scurt timp după).Vorbim despre același neo-consumator mereu în goana după satisfacerea unor noi și noi nevoi, de doze tot mai multe și mai mari de adrenalină și, paradoxal, mereu nemulțumit și chiar decepționat. “ Societatea a uitat să trăiască cu răbdare, înfruntând dificultăţile iniţierii treptate. Facem copii, dar nu mai avem răbdare să-i educăm. Cumpăram lucruri de care ne plictisim imediat. Declanșăm revoluții, dar nu mai avem energia de a construi societăți juste și trainice pe ruinele emoțiilor inițiale… Oare ce ne lipsește în această lume ca să fim atât de dispuși să luăm totul de la început, iar și iar, cu un fel de veșnica speranță că secvența următoare va fi mai bună, eventual mai distractivă, mai excitantă?” scria Matei Vișniec. O întrebare care încă își caută răspunsuri. Matei Vișniec a studiat filozofia şi istoria la Bucureşti unde s-a lăsat însă aspirat de literatură şi a devenit foarte activ în sînul generaţiei ’80. Membru fondator al Cenaclului de Luni. A crezut în rezistenţa culturală şi în capacitatea literaturii de a demola totalitarismul, prostia şi răutatea. Mai crede şi astăzi că teatrul, poezia şi romanul pot atenua spălarea pe creier operată de societatea de consum, de mode, de industria de divertisment şi de noile tehnologii care însingurează omul. Din 1987 autorul locuiește la Paris unde lucrează ca jurnalist la Radio France Internationale ."
5,https://ganduridespletite.com/2019/01/07/alte-batraneti/,"În seara de revelion, la orele 22.00 am primit un mesaj de la vecinul John: ”Păi, veniți? Vă așteptăm! Sunt cu gașca!”. ”Hai să mergem, ne-am zis atunci, împreună cu soțul. Sărmanii, sunt în vârstă și ar fi frumos din partea noastră să nu îi refuzăm. E greu, totuși, la bătrânețe!” Am urcat spre etajul cinci, neștiind ce va urma. Ne-a întâmpinat gazda cu un zâmbet pe toată fața pe fundalul tabloului cu Marilyn Manroe din hol fixat pe un tapet neașteptat de roșu. Nu așa mi-aș fi imaginat că va arăta casa unui ”bătrân” de 70 de ani. De fapt, dacă nu știam câți ani are, nu i-aș fi dat mai mult de 60. ”Pentru că am divorțat la timp, acum 35 de ani”, zice el de obicei, atunci când aducem vorba despre vârsta lui. Apartamentul burlacului era amenajat în tendințe retro cu amprente de western – mobilier unicat, creat chiar de John, fost designer de mobilier. Sculpturi și opere de artă cu seminuduri și poze din reclame vechi. Colaje din bucăți de ziare, transformate în creații artistice și un pick up vechi cu viniluri. Cușetă îmbrăcată în piele de bivol, taburet cu picioare din cornuri de bovină și un aparat de telefon cu disc – toate se armonizau perfect și creau un spațiu destinat în totalitate confortului. Un fel de hedonism desăvârșit. În jurul unei mese cu blat de sticlă și a unei veioze cu o pălărie retro în loc de abajur, mai erau patru persoane. Un alt vecin de vreo 57 de ani, divorțat și el, de la etajul 6, care avea trei copii, altul, de vreo 50 (cu semne evidente ale unei boli necruțătoare), o altă doamnă, Amalia (de maxim 55 de ani) – iubita gazdei și o franțuzoaică pe nume Roxane. Pe cea din urmă am remarcat-o imediat. Mi-a atras atenția disonanța dintre mâinile foarte zbârcite de femeie de 70 de ani, dar cu o față netedă și buze botoxate. Operații reușite, de altfel. Slabă băț, cu un corp ce părea mai mult băiețesc, dar cu o coafură ”bob” impecabilă. Pe masă erau două salate în vase mari de sticlă, un platou cu brânzeturi și multe fructe. Și vin alb. Bunicel, dacă e să mă întrebați despre cum a fost. ”Pălăria pe care o purtați e a dumneavoastră sau e a soțului?”. Nițel amețită de vin, Roxane m-a luat ușor pe sus, probabil, încercându-mă de înger. ”E de la candelabrul lui Steve!” i-am răspuns serioasă de tot, apoi cu toții am izbucnit în râs. Gheața s-a spart. Există între femei uneori așa un soi de comunicare, care stabilește din câteva fraze poziția interlocutorilor. Un fel de săgeți de testare a ”aluatului” din care faci parte. După o scurtă prezentare și, ca de obicei, urmată de o scuză pentru engleza mea proastă Roxane s-a apropiat să îmi zică ”mai în secret”: ”Știi ceva? Ia nu te mai scuza de engleza ta, după ce că vorbești și rusa. Și eu am învățat engleza în timp. Nu vezi că englezii ăștia nu sunt capabili să învețe nici o altă limbă străină? Uite la boy-frend-ul meu, cu care sunt împreună de 7 ani. Când l-am cunoscut – știa trei cuvinte și jumătate în franceză. Acum câte știe? Tocmai patru!” și a început să râdă satisfăcută de confesiune. De data aceasta săgețile și-au schimbat direcția către o altă victimă, iar eu devenisem complice. Între timp, boy-frendul (am aflat ulterior că era fiu de fost mare mafiot, care pe timpuri a avut avion privat), un bătrânel de 76 de ani, a intrat cu cei doi ”copii” ai lor. Un chiwawa de 8 ani și un pomeranian de 14 ani. Alți copii nu aveau, decât că mai țineau și un iepure în apartament. S-a așezat confortabil în fotoliu cu câinii în brațe și și-a mai turnat un pahar de vin rece. Pomeranianul rânjea cam hidos, de mi se făcea groază. ”Ei, ia te uită cum îți zâmbește! Te place evident” mi-a zis Roxane”, deja devenită un fel de prietenă. Ăsta e pozitivul familiei. S-a născut zâmbind!” l-a lăudat ea. Eu, însă, toată seara m-am înfiorat de acel ”zâmbet” rânjit ațintit spre mine dar și de apropierea tot mai evidentă a franțuzoaicei cu care, înțelegeam tot mai mult că nu avem subiecte comune de discuții. Vecinul divorțat a schimbat vinilul. Muzica relaxanta a invadat camera. Cei de la masă savurau un desert tot plângându-se de ne-frăgezimea blatului, care nu era suficient de crocant. ”Nu trebuia cumpărat de la polonezi!” a zis John. Și-au exprimat apoi dezamăgirea și față de tarta cu fructe, fără să le pese de cum se va simți gazda. Un fel de franchețe ușor neașteptată. Franțuzoaica savura o țigară slim la geam, lângă jaluzelele roșii ale casei de burlac. Își mai turnase vin în pahar. Bolnavul ațipise pe canapea. Boy-frend-ul mângâia câinii, povestindu-ne despre temperamentul diferit al acestora și despre mâncărurile lor preferate. Amalia nu scosese o vorbă toată seara. ”Nu e iubita mea” ne-a zis John ulterior. ” Ne ținem de urât pe la evenimente, că doar viața e scurtă și trebuie trăită. Mie îmi plac mai tinerele. Și apropo, poate îi găsim și divorțatului o iubită? Ar fi bine! Și încă ceva. Ştiți că a murit bătrâna care avea penthouse-ul? Aia de 103 ani? Am fost sa o vizitez nu cu mult timp până să plece și știți ce mi-a zis? Că de era mai tânără cu 50 de ani – ehe, ce îmi făcea!!! Drăcoasă babă mai era!” Din această atmosferă total străină nouă ne-a scos miezul nopții, în care am ciocnit șampaniile și am privit jocul superb de artificii. Apoi am urmărit de pe acoperișul blocului bubuitul de lumini și culori, cărora li s-au alăturat și copiii mei, măguliți de peisaj. Am făcut poze, ne-am urat de toate și am plecat pe la casele noastre. Am sunat-o pe mama pe skype să îi povestesc pe unde am hoinărit, dar cuvintele ”sărmani” și ”bătrâni” parcă nu mi se mai dădeau rostite. Pentru că vorbeam despre iubite și boy-frend-uri cu oameni de peste 70 de ani, plini de sine și de planuri. Care, e adevărat, împărtășesc alte valori, dar știu să savureze viața până la ultima picătură de vin alb. A doua zi a venit John să ne restituie o poșetă uitată. ”M-a sunat Roxane să îmi zică că a rămas impresionată de voi toți, mai ales de așa copii mari și deștepți. Faptul că vorbesc 3 limbi foarte bine și a patra la început a impresionat-o teribil. A rugat să vă transmit salutări” ”Mulțumim! Și noi am rămas impresionați de…de…cățeii ei, mai ales de cel care ”zâmbea mereu”, am sucit-o ca să ieșim frumos din situație. Ce am înțeles din toată seara aceea este că trăim în lumi total paralele. În care fiecare își stabilește regulile și valorile. Lumi tot mai îndepărtate, comparând cu bătrânii de la noi și vârsta la care aceștia aleg să îmbătrânească. Căci, într-un final, despre alegeri este vorba…"
5,https://ganduridespletite.com/2019/01/10/traumele-si-drepturile-noii-generatii/,"Pe finalul anului școlar trecut, adică în vară, mai aveam de tratat un sigur dinte a lui Mihai și ne programasem pentru luna septembrie la stomatolog. Gratis și lângă școală. Întâmplarea a făcut că în august, exact când eram la Chisinau, dintele lucrat anterior să facă un abces și să ajungem la Chișinău la urgența stomatologica cu fiu-meu cel mic, într-o zi caldă de week-end. Mihai nu mai avusese ocazia să vadă un spital de stat din Chișinău. Când am parcat în curtea spitalului de la Telecentru, m-a întrebat dacă acolo sigur nu e un depozit sau ceva de genul și că, probabil, am încurcat eu adresa. Apoi, când a înțeles că va trebui să intre în acea sală rece, cu scaune din ”altă eră”, fără șorțuleț și beretă cu personaje din desene, fără Spidermani pe pereți și că nimeni nu îl va cocoloși și oferi abțibilduri pe mână, a început circul. ”Refuz să intru în această sală!” îi spunea medicului de etnie rusă, care îl privea ca pe un extraterestru venit de pe altă planetă. ”Eu îmi cunosc drepturile!”. Ceilalți copii, unii cu bandaje pe față, alții cu fălcile umflate, tăcuți și cuminciori, asistau nedumeriți la această scenă, în care, sincer, m-am simțit depășită. ”Vreau să știu exact ce îmi veți face și ce fel de anestezie va fi – puf sau înțepat”. Medicul, care a dat dovadă de foarte multă răbdare pe tot parcursul ”operațiunii”, i-a explicat riscul acelui puroi care poate urca pe canal, i-a zis că îi șpreiază de câte ori vrea el gingia și că nici nu va vedea sau simți acul. Parcă-parcă reușise să îl convingă, asta până când și-a aprins acea lampă direct pe gura lui, iar copilul a văzut cleștele și toate instrumentele aferente în cutiuța de metal smălțuit, ovală, în formă de boabă de fasole, care mi-a terorizat și mie copilăria. S-a ridicat în fund, și a declarat că el s-a răzgândit și vrea acasă. Doctorul mi-a zis atunci că dacă decidem cum vrea el, atunci vom reveni la noapte cu dureri, dar să nu mai venim atunci la el. Sau ne mobilizăm acum și luăm atitudine, pentru că mai are o grămadă de copii în coridor care stau și așteaptă, sau să ne asumăm riscurile și consecințele. Atunci, împreună cu asistenta, a trebuit să îi ținem mâinile și picioarele timp de câteva minute, care mi-au părut un secol, iar eu m-am simțit torționara de pe lume. Am extras măseaua buclucașă. Alte opțiuni chiar că nu am avut. După ce trecuse furtuna, am intrat la medic în cabinet pentru formalități și, în încercarea de a detensiona atmosfera, i-am zis că simt nevoia de un ”sto gramm”, ca să îmi revin. ”Vamm i dvesti by ne pomeshalo by, s takim ciudom!” (Cu așa odraslă nu v-ar încurca nici două sute) mi-a răspuns el, zâmbind. În septembrie am revenit la stomatologul nostru de lângă școală. Copilul, ca de obicei când e vorba de medic, cam smiorcăie, cam dă prea multe întrebări, încercând să își mascheze frica. Medicul, ca de obicei, l-a luat cu încetișorul, l-a mai întreabă ce a făcut în vacanță, ocazie cu care Mihai i-a povestit toată întâmplarea de la Chișinău. Subliniind neapărat că și mama lui l-a ținut de mâini. Am prins atunci vreo două ocheade nu tocmai prietenoase de la asistentă. Medicul stătea cu spatele, dar îmi dau seama ce gândea, evident. ”Nu putem lucra aztăi cu copilul! Este traumatizat”, mi-a zis el după o jumătate de oră de povești despre ”torționarii din Chișinău”. Nici eu nu eram tare mândră de pățanie, dar nu știu dacă justificările mele își aveau rostul în acel moment. I-a dat o rețetă de gratuitate la ceva apă de gură ”miraculoasă” și un set de abțibilduri, pentru a-i mai atenua din suferință, probabil, și ne-a zis să mergem la un alt spital specializat pentru copii, care are tot felul de mijloace adaptate pentru a lucra cu copiii mai mici sau mai fricoși. Cu un copil care smiorcăie nu se poate lucra. Nu e voie să îi forțezi. ”De acord” am zis. Dacă există o altă opțiune, mai suportabilă pentru el, de ce nu? Cu mare drag mă duc, mai ales că știu și din copilăria mea că nu e tocmai plăcut să te țină trei medici și să le muști din degete. Așa au stat lucrurile în cazul meu, cel puțin. Off, abia acum încep să o înțeleg mai bine pe mama, care nu avea de ales pe atunci. Am așteptat scrisoarea de la medic pentru programare, care a venit peste o lună. Am sunat la numărul indicat de pe scrisoare și m-am programat pentru data de… zece februarie. Adică peste patru luni. Asta e, nu ai ce face, dacă vrei gratis. Plomba lui Mihai se adâncise. Medicul s-a uitat la el și-a bifat pe o imagine de pe ecran niște cruciulițe în zona cariei. Mi-a zis să revin în 28 martie, pentru că programarea de astăzi a fost doar pentru consultare și evaluare a situației, și plombe nu fac în după amiaza aceea. Iar dacă vreau într-o zi de după amiază – să vin în aprilie. ”Dar ați primit fișa de la cabinetul stomatologic care ne-a trimis aici, nu? Oare acolo nu era situația noastră descrisă? Putea fi rezolvată plomba și astăzi?”. ”Spitalul nostru face propria evaluare. Ne pare rău!” mi-a răspuns doamna politicoasă și asta a fost. Am semnat iar o sută de fișe unde m-au întrebat de toate despre copil, alergii, reacții și o mulțime de altele, și am plecat. Copilul fericit că a scăpat și de data asta îmi zâmbea pe sub căciulă în drum spre casă. Iar eu simțeam că mă ia cu nervii. Atâtea luni pierdute pentru că deh, avem drepturi, așa e. Și nu contest că e nevoie de multă răbdare și înțelegere pentru a nu speria copiii de ideea de a merge la medici. Dar mie deja îmi mirosea aici a prea mult. E vorba exact despre acele limite care niciodată nu știi dacă îs prea rigide sau, invers, lăbărțate. Așa mă voi plimba și cu toți ceilalți dinți – câte 9-10 luni, că, vezi Doamne, nu ne place la stomatolog? Parcă simt că înclină a șantaj emoțional. Oare câte lucruri le facem de plăcere, noi adulții, sau, mai intervine în viață acel ”trebuie” mai ales în situații când ne e pusă sănătatea în pericol? Mă uit la boțul ăsta de copil, care merge fericit cu nasul în geam, după o jumătate de zi pierdută pe drum, bucuros că iar a scăpat și mă gândesc – oare să îi zic că dacă și data viitoare ”scapă” pentru că va zice că îi e frică și că ”refuză”, ne vor reprograma iar la vară, prin iulie. Iar în august vom merge din nou la Chișinău. Va suna, oare, convingător sau îl voi traumatiza din nou? Sau, poate, îi voi reactiva trauma veche? Zău că nu mai știu cum e mai bine."
5,https://ganduridespletite.com/2019/01/13/herta-muller/,"Deținătoarea premiului Nobel, scriitoarea de origine română -Herta Muller – mi-a deschis niște realități puțin cunoscute de mine prin cartea sa ”Omul este un mare fazan pe lume” (”Der Mensch ist ein großer Fasan auf der Welt” în limba germană sau ”The passport” în engleză). Este o carte despre atmosfera anilor 80 din România, emigrarea fiind un vis greu de realizat pe atunci. Familia Windisch nu poate înțelege de ce ceilalți vecini ai lor reușesc să obțină pașapoarte, fiecare prin mijloace știute doar d e ei, și să plece, în timp ce hârtiile lor sunt mereu amânate. Până înțeleg că polițistul care ar trebui să le elibereze actele o dorește pe fiica lor Amalia. Momentul de o maxima tensiune este acela în care mama o ajuta pe fiica sa, Amelia se aranjeze frumos, să îmbrace rochia roșie și să meargă la polițist ca să ”ridice actele” și denotă renunțarea la lupta cu sistemul. Compromisul rușinos săvârșit în favoarea visului unei familii – cel de a emigra. Merita schimbul? E de acuzat gestul? Subiectul și, mai ales, felul abordării mi-a părut unic. Cu toate că tematica emigrării a mai fost abordata de Herta Muller și în cartea ”Călătorie într-un picior”, in care protagonista Irene are de înfruntat alte greutăți în drumul spre emigrare, povestea familiei Windisch m-a afectat mult mai mult. După cum se vede, emigrarea și-a avut victimele ei de-a lungul anilor. Iar repercursiunile acestui fenomen sunt descrise de mai mulți autori descoperiți de mine în ultimul an. De altfel, însăși Herta a abordat subiectul în mai multe dintre cărțile dumneaei."
5,https://ganduridespletite.com/2019/01/14/din-calidorul-lui-goma/,"”Din calidor”-ul lui Paul Goma este povestea scrisă a amintirilor unui copil. Satul copilăriei autorului, Mana, privit din calidorul casei, până să se refugieze cu trenul în Ardeal, va rămâne pentru acel copil centrul universului său. Punctul de unde a urmărit evenimentele petrecute în sat (arderea cărților părinților lui, scoaterea mobilelor din casă, adunatul de haine și plapume pentru refugiu) dar și locul unde va reveni în amintirile sale mereu. Este un bun exemplu de a ne reaminti istoria, pericolele, cât și repercursiunile unor decizii luate în anumite perioade de răscruce. Familia lui Goma s-a refugiat în Ardeal, apoi, persecutați fiind de securitate, se refugiază la Paris. Moș Iacob, vecinul, care decide, însă, să rămână în sat zicând ”Bună, ră, asta-i casa me…Unde să mă pornesc ca jidovu rătăcitor? Că și rusu-i om și creștin de-al nostru, și dacă ne-om da cu ghinișoru pi lângă dânsu…că oameni suntem cu toții…” a fost deportat în Ircutsk, iar soția sa și mai departe, unde a și murit. Mos Iacob a revenit după ceva ani în satul natal dar casa i-a fost ocupată și noii locatari nici nu i-au deschis portița. A pornit moșul înapoi, în Ircutskul lui, dar a fost găsit mort în șanț, la doi kilometri distantă de sat. Iar micuțul Paul, ajungând cu mama sa în Ardeal, înțelege că viața lui din acea zi va fi alta – cea de refugiat și îi zice mamei că nu vrea sa fie refugiat. Că e flămând și îi e frig, și că îi e foame. Mama îl îndeamnă să se culce, ca să doarmă: ”Să dormim, puiul mamei. Măcar în somn să nu fim refugiați…” Nu mai e de adăugat nimic…"
5,https://ganduridespletite.com/2019/01/29/ana-barton-cuvintele-umbla-prin-sangele-meu-si-aievea-si-in-somn/,"„ Iubește-te și pe tine. Să fii blândă cu ceilalți, dar să nu uiți niciodată de tine, că blândețea asta trebuie hrănită cu ceva. Să știi când să renunți, când să spui nu , să ai bucurii care să fie numai ale tale, pentru tine. Că omul, orice om, dacă vede că i te dai, vrea din ce în ce mai mult, n-are saț. Dă-te de mâncare altora, dar nu toată. Păstrează și pentru tine, ca să ai mereu din ce da. Și cântă când ești singură. Bine, prost, tu cântă. Te-aude sufletul tău!” Au fost printre primele cuvinte cu care m-a cucerit Ana, probabil venite și într-un moment foarte potrivit mie. Așa că voi începe cu ele. Cum a învățat Ana Barton să zică „nu” și, invers, dacă regretă vreun „nu” aruncat prea ușor? Greu am învățat, foarte greu. Practic, încă învăț. Deocamdată, nu regret niciun „nu ”, dar e timp, sunt foarte la-nceput. (Râde.) Nici nu-mi stă bine când îl spun, se vede de la o poștă că la mine „nu” este un cuvânt-copil care se joacă de-a v-ați ascunselea. Dar recunosc că ne simțim din ce în ce mai bine împreună, deși duoul nostru provoacă adesea șocuri după ce ne manifestăm. Sunt întrebată: „Dar de ce nu?” Și răspund: „Pentru frumusețea lui nu .” În textele tale se întrezărește cunoașterea Bibliei – de la jertfa cu ardere de tot și până la pasajele legate de mana primită de evrei în pustiu care „nu îngrășa”, sunt multe sintagme, dar și povețe preluate în textele și în comentariile tale. Știind că ești absolventă de Teologie, aș vrea să te întreb cât consideri că este importantă religia în formarea unei structuri umane. În condițiile în care modernitatea, în accepțiunea ei distorsionată, înclină spre alte valori mai „evoluate” și consideră religia un impediment în evoluția umană adevărată, o piedică pentru emancipare? E importantă și religia, firește, ia un creștin și-un budist în vârstă de 40 de ani și vei vedea diferențele. Religia e pentru om o supramamă. Și contează care e supramama ta în devenirea ta. Așa cum contează și mama. Te formezi în lichidul amniotic al religiei în care te naști și crești, îți va transmite bucuriile, dar și spaimele ei, îți va șopti „nu”-urile ei, așa cum face și mama. Însă pe mine nu atât diferențele dintre oameni mă interesează, cât asemănările. Omul are valoare necondiționată, fiecare om. Nu ai cum să-l iubești pe Dumnezeu, indiferent ce nume dai divinității, dacă nu-ți pasă de aproapele tău și dacă nu-l respecți. Și n-ai cum să-l iubești și să-l respecți pe aproapele tău, dacă nu ți-ai făcut mâna pe tine, deci dacă nu te iubești și nu te respecți. Așa că ordinea firească, indiferent de religia pe care o ai, este: te iubești pe tine, îți iubești aproapele, iubești dumnezeirea. N-am înțeles eu exact care-i treaba cu „evoluată” din întrebarea ta, dar dacă te referi la ateism, îți spun că am prieteni atei, mulți am, sunt semenii mei, fiecare este aproapele meu, nu m-am născut pe lumea asta ca să-i judec pe oameni, în funcție de credințele și necredințele lor, ci ca să fiu de ajutor sau de bucurie, aici merge și „și”, celor de lângă mine. Nu sunt mai puțin oameni cei ce nu cred, nu am nevoie de credința nimănui ca să cred eu. Avem o mulțime de lucruri în comun, dar nu avem credința. Nu-i nimic, avem umanitatea, avem și omenia, este enorm. Piedici pentru emancipare pot fi fixațiile, nu credința adevărată. „ Și omul, și inima lui au fiecare câte un spațiu personal și nu e bine să-l încalce niciunul dintre ei, să fie bună trăire fără amestecare. Între om și inima lui mai este și un timp. Dulce și puțin. Atunci când sunt numai ei doi acasă. Oglindință. Adică oglindire în credință. Omu-n ea și ea în om. A, și vezi pe unde umbli și un ’ te-așezi. Să nu ajungi să stai pe vreo altă inimă”. Cum reușești să îi ierți pe cei care totuși au călcat-o? Poți ierta definitiv? Nedându-mi prea mare importanță, negândindu-mă că mie mi-au greșit, ah!, eu, mie. Au făcut pentru că au rănile lor și nu și le știu sau le știu și nu vor să le vindece, asta nu e treaba mea. Am compasiune pentru neputințele oamenilor, pentru durerile lor, chiar și atunci când aceste neputințe și răni duc la comportamente care mă afectează. Iau în calcul că e posibil să simt asta pentru că nu am fost pusă în situații dramatice sau tragice, dar, da, am suferit din cauza multor lucruri pe care le pot face oamenii răniți, și nu de mine răniți. Iertarea e doar definitivă, altfel nu e iertare, e diminuarea resentimentului. Sunt totuși atentă la cuvântul ăsta fiindcă a ierta te poate face pe tine, iertătorul, să crezi că ai un ascendent asupra iertatului, că ești mai bun decât el. Iar aici scoate capul orgoliul, și nu e bine. Nu port ranchiună, însă există oameni cu care nu doresc să reiau nicio formă de relație. Ne salutăm dacă ne întâlnim, dar asta e tot și cred că e destul. Să ierți nu înseamnă să te lași călcat în picioare. Mai greu e atunci când ierți, dar nu te desparți de om, aia e proba adevăratei iertări, acolo vezi tu cât poți, însă în astfel de momente simți și gustul divin al iertării. La fel e și când ești iertat, ai aceeași bucurie, aceeași eliberare. Pentru că asta este iertarea, de ambele părți: o imensă eliberare. Bănuiesc că ceea ce ai scris despre copilăria și adolescența ta în „Jurământ de rătăcire” în mare parte au fost evenimente reale și ce a fost total neașteptat pentru mine, a fost lipsa de viață, o depresie chiar, care urmărea mereu fetița crescută de bunici, cu care, de altfel, a avut o relație de invidiat. Indiferent dacă a fost fictiv sau nu personajul, consideri depresia ca fiind o moștenire genetică, predispoziție sau un rezultat a unor conjuncturi nefaste? Nu au fost în mare parte evenimente reale, este un roman, așadar vorbim despre ficțiune. Au existat însă niște surse de inspirație care au fost lucruri trăite, auzite sau văzute de mine. M-a interesat însă acel tip de suferință al copiilor, m-a interesat dezrădăcinarea, smulgerea de pe trunchi. Am întâlnit cândva o femeie care mi-a spus că cea mai mare durere a vieții ei a fost când părinții au decis că trebuie să se mute în alt cartier. Mai mulți oameni mi-au vorbit despre cât de traumatizantă este o astfel de schimbare de viață. Da, cred că te naști cu distimie, dar contează enorm parcursul vieții tale. Dacă e lin, ai șansa ca distimia să nu se manifeste în forme grave, să nu crească, să nu se facă depresie. Dar câți oameni au vieți line? Pe de altă parte, poți să nu ai o disforie congenitală, dar să ai traume așa de mari încât să faci depresie. Înțeleg că depresie pot face oamenii care au pierderi mari în viață, părinți, frați, pierderea adăpostului, sărăcie cumplită, boală gravă, dar ce te faci cu acei foarte mulți oameni care fac depresie pentru că nu sunt iubiți, respectați, prețuiți de propriii părinți, care sunt sănătoși, îi îmbracă, îi încalță, îi hrănesc, îi dau la școli? Copii care fac depresie pentru că părinții se ceartă tot timpul, se amenință, sunt indisponibili emoțional unul pentru altul și, firește, și pentru copii? E complicat aici, nimeni nu este vinovat pentru gradul lui de suportabilitate a durerii. Nici fizice, nici emoționale. Pe unii îi dărâmă lucruri care altora li se par minore sau măcar posibil de depășit. Pe alții îi clatină moartea cuiva apropiat, dar nu-i demolează. Suntem atât de diferiți și de-aia e bine să nu sărim să judecăm și nici să generalizăm. În cartea asta, pe mine m-a interesat durerea unui copil dezrădăcinat, tratat ca un bun mobil. O durere care n-a trecut niciodată. Fragmentele din romanul „Jurământ de rătăcire” în care naratoarea povestește despre lucruri mai personale sunt ca niște spovedanii. Acel pasaj de mângâieri dintre eroina principală și vărul Horațiu (relație căreia s-a opus bunica vehement) dau dovadă de expunere și mai ales de risc. Mulți îl vor considera autobiografic, chiar și dacă nu este. Ai simțit vreodată că ai dat prea mult din tine publicului? Sau aceștia și-au permis să rupă prea adânc din tine? De ce să-l considere autobiografic, pentru că e scris la persoana întâi? Atunci, n-avem decât să considerăm ca fiind autobiografie toate scrierile la persoana întâi, nu? Literatura e ficțiune, până și literatura subiectivă, jurnalul, memoriile, reprezintă tot ficțiune. Autentic înseamnă verosimil în raport cu adevărul ficțiunii, nu cu realitatea. Pot scrie despre orice, eu sunt în toate personajele mele, și în cele drăgălașe, și în criminalul Hans, de exemplu. Pentru că, orice-ai scrie, te scrii pe tine. Treci totul prin mintea ta, prin sufletul tău, cum altfel să scrii? Nu rupe nimeni nimic din mine, Anda, nu are cum. Autor, narator, personaj, cititor. Cât consideri că ai avut dreptul de a scrie despre personaje reale din cartea ta, ușor identificabile, și dacă ai primit vreodată vreun reproș referitor la faptul că i-ai expus, poate, fără dorința lor? Sau poate le-ai cerut dreptul anterior? Nu există persoane reale în cărțile mele, eu scriu literatură, nu public știri. Ficțiunea operează cu personaje, nu cu persoane. Scrisul tău are o amprentă aparte. Răsucirile de cuvinte, răsturnările neașteptate, utilizarea lor în anumite forme, atipice, dar perfect corecte gramatical, m-ar duce cu gândul că lucrezi mult asupra formei. Sau a scris pixul înaintea ta, așa cum menționai la un moment dat? La mine, pixul nu scrie niciodată, scriu doar cu stiloul. (Râde.) Lucrez mult asupra minții, am învățat să stau în trăirile mele, să le contemplu, să le las să curgă, să mă curgă, să iau din ele ce vor să-mi dea. Între mine și cuvinte există dragoste, prietenie, liberă conviețuire. Le iubesc, le respect, ele umblă prin sângele meu și aievea, și în somn. Sunt făcută din carne, oase și cuvinte. Fiind ele libere să facă ce vor și când vor, e normal să își permită să ia forme neobișnuite, noi. Se-adună-n haita ineditului când vor ele, așa este, eu nu pot decât să mă bucur. Am observat că, dacă le respecți și nu le pui zăbală, cuvintele sunt fericite. Mi-ar plăcea să se spună despre mine că sunt „femeia care fericea cuvintele”. Dacă crezi că într-o bună zi stiloul s-ar opune să mai scrie, l-ai forța? Sau, făcând o comparație poate nu tocmai potrivită cu sportivii accidentați, ce altceva te vezi făcând? Sau în cazul tău va fi vorba despre acea „ardere de tot”? N-apuc eu să trăiesc atât de mult încât să am când să scriu toate poveștile din mine, aș avea nevoie de sute de ani. Însă nu renunț la niciunele. Pe cele pe care nu le scriu le spun familiei și prietenilor, le râdem sau le plângem – ori amândouă – împreună. Sau le gătesc. Îți imaginezi că le curăț, le toc, le pun sare, le fierb, le dau la cuptor? Totul e poveste, Anda. O exista un sfârșit al lumii, dar povestea nu are sfârșit pentru că ea se toarce singură, independent de om. Ei, dacă și omul ar înțelege asta, ar fi ceva mai smerit. Știu că ți-a apărut și o carte nouă, cea de-a cincea – „Nemuritorii de rând”. Despre ce este vorba de data aceasta? E un roman în care dragostea e personaj, unul nemuritor, așa cum sunt și trăitorii ei, așa cum suntem toți, de fapt. Păcat că n-avem conștiința nemuririi, mare păcat. Ne-ar face să fim mai cumsecade. Fiecare cu sine și-apoi cu ceilalți. Dar trăim hulpav și disperat și-apoi ne mirăm c-o ținem tot într-o indigestie emoțională. E un roman de foarte multă dragoste. Multă și pe alocuri grea, ca viața, nu-i așa? De ce-ar fi dragostea altfel decât viața? Aici te las să întrebi din partea mea ceva care nu i-a dat în cap încă nimănui să te întrebe, dar despre care ți-ar plăcea să vorbești. Nimeni nu m-a-ntrebat cum sunt eu ca prietenă. Și-o să-ți spun ție. Sunt cumplită. Nu dau telefoane, nu-mi caut prietenii niciodată. Când mă caută ei, mă găsesc întotdeauna ca și cum ne-am fi despărțit acum o jumătate de oră. Dacă ei vin la mine, deschid frumos ușa, îi îmbrățișez și-i sărut și-apoi le zic: „Ți-e foame? Vezi în cuptor/pe aragaz/în frigider. Vrei să te-mbraci cu ceva mai comod? Du-te și vezi în dulap, ia ce-ți convine.” Și-apoi ne-așezăm la vorbă, la râs, la făcut scenarii. Dacă au ceva dureri sentimentale, activez cyborgul. Îmi iubesc prietenii și-i mănânc cu fulgi cu tot. Nu-i menajez, cum nu-mi menajez nici familia. Dacă te iubesc, nu dansez menuet cu tine, că dansez destul cu ceilalți oameni. Nu sunt diplomată deloc cu familia și prietenii, noroc că ei știu că am cele mai bune intenții și mai știu și că eu nu cred c-aș fi buricul pământului, ci doar că încerc cât pot eu să le pun pe tipsie toate posibilitățile pe care le pot eu vedea și o fac într-o formă abruptă, care sigur că nu exclude respectul și include din greu râsul, dar tot abruptă este. Pe scurt, dacă te iubesc, te bag în mă-ta. Pentru că-mi pasă. Mulțumesc mult, Ana, pentru interviu, în al doilea rând, pentru că în primul rând vreau să îți mulțumesc pentru alifia textelor tale, care dezmiardă și pansează. Abia aștept să pun mâna pe nou-născuta ta copertată."
5,https://ganduridespletite.com/2019/02/09/jurnal-nepunctual/,"Cum ziceam anterior, îmi vine tot mai greu să continui jurnalul londonez, pentru că toate de aici încep să îmi pară normalități. Totul ce părea până acum incredibil sau mult prea elegant prin părțile astea a lumii, acum au devenit pentru mine obișnuite. Nu chiar familiare, să nu exagerăm, dar normale. De la faptul că iarăși, de la un centimetru de zăpadă căzut într-una din zile, s-au închis școlile și până la ploile mărunte ciobănești de scurtă durată, toate au devenit obișnuințe. Totuși, continuă să mă uimească alte lucruri noi. Am declarat pentru prima dată veniturile pentru anul trecut. Frumos, on-line, completând fișe peste fișe, așteptând coduri de accesare prin poștă, dar fără a sta la mii de cozi. Simplu și elegant. Eh, ca la englezi. Am descoperit cursuri de aerobic (sau cum s-o fi numi) în biblioteca de la Kingsbury, unde un grup de femei trecute de prima tinerețe se distrau de minune, urmărite cu atenție de un grup de tinerei trecuți și de al doilea val de ani, fapt care îmbujora ambele tabere. Frumos? Nu? Dar mai mult continuă să mă uimească sistemul educațional (mă repet a câta oară) care vine în sprijinul părinților, de data aceasta cu organizarea unor cursuri gratuite pentru ei – de la cursuri de engleză și de calculatoare, până la gestionarea corectă a situațiilor de stres. La cel din urmă am fost o dată și atât. Nu m-a convins cu nimic doamna care preda (și care avea un singur copil) că știe mai bine decât o mamă cu trei sau cu patru copii (cum eram majoritatea celor înscrise) cum sa gestioneze situațiile conflictuale sau de criză care ne colorează viața minunată de părinte. Sfaturi de genul „alocați suficient timp pentru anumite activități”, „aveți răbdare” bla-bla-bla-uri citite de prin cărți și scrise cu siguranță de cineva dobă doar de teorii nu mă mai conving. Iar unul dintre momentele cu care ne-am confruntat la acel curs m-a convins că practica bate teoria definitiv. Doamna afirma că, dacă tot un anume lucru s-a produs inevitabil măcar să nu mai reacționăm urât la el ci să îl luăm ca atare. S-a murdărit copilul, a spart ceva, ne-am ieșit din programul propus – don’t worry – contează să respiri adânc și să rămâi zen. Suna prea bine, asta până când arăboaica de la curs, cea atipică, care își crește singură copilul, cu batic în cap dar cu piercing în nas și cu pantaloni gen ”military”, i-a povestit că ea așa și face: dimineața, încearcă să se organizeze cât de bine poate, doar că atunci, când își dă seama că oricum va întârzia, îi zice copilului ei să se relaxeze și ea merge să își termine cafeaua și țigara. Că dacă tot a întârziat, nu mai contează că e cu 5 sau cu 20 de minute. Dar contează că ea e zen. Recunosc că profesoara s-a cam pierdut. Exemplul urma teoria dumneaei, dar pe cât era de corectă – fiecare a gândit cum a vrut. La celălalt curs – The Computer Skills & Internet Safetly – s-a discutat despre pericolele jocurilor on-line și în general ale expunerii pe rețelele de socializare. Ce pericole se ascund în spatele ecranelor, cum putem monitoriza, bloca sau filtra accesul la informație a copiilor noștri – sunt subiecte chiar utile. Mi-a plăcut mult accentul pus nu doar pe cuvântul ”interzicere” ci pe cel de ”conștientizare”. Ne-au sugerat nu atât să îi spionăm pe copii, cât să discutăm cu ei despre pericole și o dată conștientizate ei însăși vor învăța să le evite. În același context s-a discutat despre un alt subiect sensibil – pe cât au voie copiii care au avut acces la informații mai precoce să le exprime celorlalți colegi de clasă. Sunt părinți care consideră că pentru odrasla lor (și fiecare își cunoaște mai bin copilul) anumite informații trebuie să vină mai târziu sau sub o altă formă. Și aici s-au încins spiritele: erau mame care ziceau că toate procesele naturale trebuie cunoscute de către copii și chiar și goliciunea corpurilor părinților nu este ceva de ascuns. Altele, însă, susțineau că toate trebuie aflate dozat, adecvate vârstei și tipului de copil. Doar părintele poate decide ce și când și că nu e neapărată nevoie să învețe anatomie pe corpul mamei sau al tatălui, ci e mai bine din cărți și din imagini. Câte bordeie – atâtea opinii, mai ales aici, unde e un mix de religii care obstrucționează și subiectul goliciunii trupului, acesta fiind considerat un lucru sfânt și personal. Cursul a fost chiar interesant. Ultimul la care am mers chiar săptămâna aceasta este cel de engleză. Partea cea mai faină este că aici au putut veni și mamele cu copii mici. Școala oferea servicii de baby-sitting în camera alăturată, iar mamele au fost servite cu ceai și cafea și au putut învăța două ore. Gratuit și cu multă bunăvoință. Se mai întâmpla să fie chemată câte o mamă, că este ”tare supărat” copilul ei (așa se exprimă aici, ca să nu zică că urlă) dar e și normal. Mamelor li s-a venit în întâmpinare și asta mi se pare de-a dreptul bestial. De ce nu am avut și eu cândva aceleași condiții? Câte aș mai fi reușit, mă gândeam. Dar asta e. Din curiozitate am cuantificat cam câte mămici eram și de prin ce lumi ne-am adunat: două moldovence (de la Botanica ambele), două românce, o lituaniancă, o poloneză, o albaneză. Câteva din Afganistan, două din Maroc, una din Turcia și una din Iran. Cam 14 în total, dacă nu am greșit nimic. Ne-au lipit stikere cu nume pe piept și cursul cu ceștile aburinde pe masă a fost foarte fain. Însă, în școli există și cazuri mai puțin plăcute, ca cel al unui copil dintr-a șasea din școala lui Mihai, care a adus un cuțit la școală și a încercat să rănească un alt coleg, fiind blocat de un al treilea. Cel din urma s-a ales cu tăieturi pe mână. Sau al cazului cu țigara electronică în care, un coleg de al fetei mele mai mari, a adăugat marihuana. În al doilea caz nu s-ar fi aflat, poate, dacă unul dintre colegi nu exagera cu trasul în piept al aburului care i-a secerat picioarele și astfel a fost deconspirat. Așadar – adolescenții din toată lumea au manifestări similare. Cunosc cazuri multe și din România sau din Moldova. Ce apreciez este, însă, că școlile au luat atitudine de fiecare dată, exmatriculând făptașii. În rest – aceeași oameni cu ochii în telefoane, aceleași mame care nu ezită să își pună copilul pe jos în spațiile publice (la noi ar fi primit o mie de obiecții și priviri dezaprobatoare), aceleași zile în care încerc să nu uit că sunt moldoveancă și să coc plăcinte cu varză murată și cu brânză pe tigaie și uite așa, viața ne duce înainte."
5,https://ganduridespletite.com/page/10/,"Sunt zece luni și-un început răcoros de vară. Îmi amintesc că prin aceeași perioada a anului trecut venisem pentru câteva zile să vizităm pentru prima dată Londra și pentru a vota apoi, în familie, dacă decidem să venim să locuim aici. Știam că Londra fură ochii, știam că ne va plăcea, dar la fel, știam că de multe ori vizitatul și cu locuitul sunt lucruri diametral opuse. Nu s-a întâmplat în cazul nostru, cel puțin, nu încă. La ce nu ne-am așteptat, însă, au fost cheltuielile mult mai mari, față de cele estimate inițial, de prin tot felul de surse de pe internet. La o adică poți să te încadrezi în orice buget, că doar am fost studenți și nu am uitat cum e ”să cârpești” lună de lună ”găurile”, doar că nu știu dacă ajustările financiare sunt înțelese pe deplin de noua generație, care numai pe tot felul de căști, încărcătoare, folii de protecție, huse asortate cheltuiesc un pumn de bani. ”Consumabile” le numesc ei. La mine, însă, pe Excel-ul unde țin cheltuielile, ajung la capitolul gaură”, pe minus lună de lună. Apropo, condica de evidență a banilor ne-a ajutat să descoperim multe surprize nu tocmai plăcute. Mici plăceri, care nu erau cuantificate înainte, dar care, înmulțite le 5 persoane și într-o țară unde totul e mult mai scump, au ajuns să fie plăceri de lux. Am mai observat ceva nou. În parc, există o persoană care vine să verifice periodic calitatea leagănelor și ale toboganelor. Le sucește, le pipăie, să nu aibă așchii, crăpături, fisuri, să nu iasă vreun fragment din pavajul de cauciuc în afară, ca să nu se împiedice copiii etc. Eram cu niște prieteni de ai mei, veniți în vizită din România, și ei mi-au atras atenția asupra omului cu jachetă specială, care cerceta parcul foarte minuțios. Nu m-a mirat, sincer, pentru că am observat că normele de securitate sunt respectate cu strictețe în societatea de aici. Atât la magazinul meu, unde am mers ca și voluntară, cât și în sala nouă de la cursul de engleză, prima oră a început cu instructajul despre structura încăperii, ușile de ieșire în caz de urgență etc. Bănuiesc că și la noi există undeva acolo, pe hârtie, ceva de genul, dar cine mai respectă? Până și un prieten de al meu, pe care l-am rugat să mă ducă în week-end cu mașina la o fermă, unde va avea loc un eveniment caritabil, mi-a zis să fac rost de scaun de mașină pentru Mihai, și de are 8 ani, că astfel nici nu pornește la drum. Așadar – nici măcar între prieteni nu merg excepțiile. O altă curiozitate, de fapt o idee de afacere, am văzut chiar la vecinii mei, în fața casei. Un domn, care reprezenta o firmă ambulantă, cu o mulțime de echipamente în dubița adaptată businessului, vopsea mașina chiar acolo, în fața casei. Nu tu să duci mașina în service, nu tu să o lași acolo și să pleci cu taxiul ca să revii peste 3 zile, ci, aici, direct, sub ochii tăi. Mi-a venit în minte expresia ”Dacă nu vine muntele la Mohamed…”, însă, uitându-mă pe fluturaș, am zis ”vine Hussein la munte”. Tot acolo. Altă minune nouă, văzută aici, a fost un aparat care ventilează, răcorește, filtrează și stochează particulele din aer și aici, cei cu alergii de sezon, o să îmi mulțumească. O minune, nu alta, produs englezesc, cam scumpușor, dar deh, aerul curat și respirabil pentru un astmatic este mai important decât orice. În noaptea în care am ventilat camera nu am mai folosit inhalatorul, pentru prima dată, de când au dat toate în floare, pentru că de polen nu ai cum să te aperi. Așadar, am zis să vă împărtășesc experiența frumoasă. Iar altă chestie care mi-a luat ochii – au fost păsările, care ciugulesc neobrăzat din mâncarea celor de la McDonalds. Credeați că vrăbiile sunt obraznice? Uitați aici niște grauri! Evenimente culturale, organizate de români continuă. Luna aceasta am fost la spectacolul ”Amantul înșelat” cu Sorin Misirianțu și Ioan Isaiu, organizat de East European Cultural Centre. Ideea nouă, de a crea o comunitate în jurul teatrului, prin aducerea actorilor în sânul spectatorilor, adică în restaurant, de data aceasta, mi s-a părut una chiar frumoasă. Actorii au interacționat și ospătat alături de invitați, servind un vin și povestind până târziu cu mesenii. Iar românii, și nu doar, care se alătură evenimentului au ocazia să se cunoască, să petreacă timpul frumos împreuna. Bilă albă! Iar luna asta aici au s-au ținut mai multe sărbători religioase. Evreii au avut Șavuotul, care eternizează momentul când Tora (cartea sfântă) a fost dată poporului evreu pe muntele Sinai. Timp de trei zile nu au lucrat și au mers în una din nopți la Sinagogă pentru rugăciune. S-au mâncat bunătăți (ca și de alte sărbători evreiești, de altfel) doar că de data această, toate trebuiau să fie pe bază de lactate. Iar musulmanii au intrat în postul de Ramadan. Acest post necesită abținerea de la orice fel de mâncare, băutură pe parcursul întregii zile cam o lună întreagă. Din solidaritate pentru colegii mei de la cursul de engleză, nu consumam nici noi, ceilalți, în fața lor apă și mâncare, așa ca în alte dăți, iar de când am aflat că o altă colegă de a mea, de religie hindusă, nu consumă carne deloc, nu pot să mănânc în fața ei nici sandvich-urile cu șuncă, mai ales cele cu vită. Îmi zicea Ruxanda că toate colegele ei care țin postul Ramadanului s-au rugat de profesorul de sport, să le scutească de la efort fizic mare, pentru că apoi le este sete, și nu au voie să bea decât noaptea. Nu e ușor, dar apoi, ieșirea din post se sărbătorește. Colega mea, Emira, din Irak, și-a tatuat cu henna mâna, pentru că se pregătește de sărbătoare. Se pare că în școlile multiculturale, sunt respectate orice doleanțe ce țin de aspectele religioase, și mi se pare un lucru chiar frumos. Nimeni nu este supus standardizării sau discriminării. Și îi este respectată tradiția și cultura, religia și obiceiul. Nu sunt de acord, însă, când o cultură încearcă să își impună regulile sale, venită fiind într-o altă țară gazdă. Și aici fac referință la marșurile care sunt organizate periodic de una dintre comunități, pentru a cere niște drepturi, exagerate după mine. Dar asta așa, ca fapt divers. Nu sunt adepta discriminărilor de nici un fel, de aceea nu obosesc să admir această conviețuire destul de pașnică a mai multor naționalități pe același spațiu-gazdă. În parc, poți vedea și tineret cu fesele dezgolite pentru bronzat și familii de musulmance cu copii, îmbodolite cu hijab, alături pe pătură. Și adolescenți de culoare, drăgostindu-se unul în brațele altuia, și mame evreicuțe cu copii cu kipa în cap. Unele dintre cele din urmă poartă și peruci, pentru a avea capul acoperit, așa cum le cere religia celor căsătorite. Mai sunt și românce cu cercei de aur de o schioapă, dar și din alea mai religioase cu bentiță sau batic pe cap, prinsă cu două agrafe pe lateral. Poloneze, rusoaice, moldovence, unguroaice, negrese și albaneze – vezi de toate și în același timp. Nu știu, sincer, ce cred unii despre alții, așa, pe adevăratelea, dar, mă bucur că se menține un nivel de respect reciproc și politicos. Oare nu asta ar însemna, totuși, o bună educație? Mai ales pentru cei veniți consider a fi o regulă de aur, care ar trebui aprobată tacit și unanim de către toți. Că pe sărmanii englezi, nu cred că îi mai întreabă deja cineva. Prea târziu pentru regrete. Când voi avea o opinie și în acest sens, o voi împărtăși neapărat. Pentru cei însă, care s-au amestecat aici în culturi și culori, reprezintă un motiv de stres atunci când pleacă în țările de origine. Vecina mea slovacă Kristina, blondă și cu ochi albaștri, căsătorită cu un algerian, ambii absolvenți de facultăți aici în Londra, au copiii mulatri și cu părul creț-sârmă. Seamănă cu tatăl lor. Ea îmi povestește că e ridicol atunci când în Slovacia, familia ei este privită urât, iar copiii întreabă de ce se uită unii așa lung la ei??? Și aici mi-am amintit de piesa celor de la Carla’s Dreams: Fanatic în credință, agnostic sau ateu, Bărbat, copil femeie… docil sau cu tupeu, Cu pașaport albastru, sau simplu apatrid, Cu mască de culoare sau fără de partid, La gazdă, sau… acasă, de la oraș sau sat, Înalt și blond, cu ochi albaștri, sau mai josuț, bronzat… La 70 sau tineri, Din punct. md sau. com, Zâmbim și plângem liberi, Sub denumirea OM Ce-ar fi totuși, indiferent pe unde ne-a aruncat viața, să rămânem, în primul rând, OAMENI!"
5,https://ganduridespletite.com/2018/10/17/si-e-a-doua-toamna/,"Londra ne alintă și de această dată cu o toamnă caldă-caldă și fără ploi. Glumim deja, zicând că emigranții au adus cu ei câte un pic de soare din țările lor de baștină și au încălzit-o. În acest ritm, în câțiva ani, se prea poate că se va ajunge la temperaturile din deșert, însă Brexit-ul are grijă de acest fenomen. Sper doar, să nu readucă ploile abundente și depresive despre care doar am auzit că se purtau pe timpuri. Că de celelalte efecte ale schimbărilor de după luna martie, urmează să aflăm. Toamna, în schimb, rămâne a fi splendida prin paleta cromatică așezată peste vegetația din abundență a orașului. Ușile colorate ale englezilor mă amuză. Simt impulsul de a mă da jos chiar și din autobus pentru a surprinde câte un peisaj magic. Noroc că nu te costă nimic, atunci când urci a doua oară în autobus pe parcursul unei ore. Că altfel luxul ar fi prea mare. Și avem noutăți – unul dintre membrii familiei s-a declarat a fi vegetarian, iar altul vrea să facă un challenge de 7 zile – să încerce doar mâncare vegană și să îl filmez zi de zi, ca apoi să postăm pe youtube. Sper să fie totuși o idee trecătoare, că numai de asta nu îmi arde acum. Iar după aceste 7 zile, copchilu’ a rugat să îi fac o tigaie mare de șnițele că, doar, numai din frunze și nuci nu cresc bărbații adevărați. Noroc cu cel de-al treilea care mănâncă carne unsă pe carne și la desert niște chiftele, fără nici o salată sau verdeață, bucurându-se că frații lui s-au dezis de bunătatea proteică. Vivat muștarul ca unica garnitură! Așa că am restructurat compoziția caserolelor – umplându-le cu mai multe batoane cu susan, fructe, batoane de fructe, batoane de nuci și multe frunze în sandvich-urile cu brânză și cașcaval. Am învățat cum se face maioneza din caju și am dat-o mai mult pe pasta de susan – tahini-ul. Da – și falafel-ul este noul venit în familie. Cum zicea un moldovean de pe-aicea ”un fel de ”fignea” orientală din cereale, care costă cât carnea”. Și îi dau dreptate. Deja despre noi, părinții care, cică ținem dietă fără carbohidrați, mă abțin să povestesc. Și așa e veselia mare în bucătărie pe când ajung să pregătesc o masă pentru toți. Mă mai salvează, apropo, noua descoperire – pudra de ceapă, care m-a scutit de tocatul cepei, călitul și apoi blendatul ei ca să nu îl identifice copiii în mâncare. Măcar o veste culinară buna pentru luna asta. Noroc și de-atâta. La școală, de mâine, se intră în vacanța de toamnă. Li s-au dat copiilor ceva teme de vacanță. Mămicile sunt (suntem) indignate la unison – vacanțele sunt pentru odihnă și nu pentru a căra fișele după ei la bunici sau la mare. Sunt perfect de acord. Nu că ne-am fi spetit tare mult în toamna aceasta, dar câte o temă pe zi tot am început să facem. Nici chiar totul deodată (De m-ar auzi mamele din România) ! Normele de securitate au fost înăsprite din nou. Dacă te înțelegi cu vreo mamă din clasă să îi iei copilul după ore, aceasta trebuie să meargă personal de dimineață la secretariat, să lase datele persoanei care ridică copilul și să primească un cod secret în schimb. Codul îl va comunica mămicii care îi va lua copilul, iar învățătoarea va ști și ea de acest cod, primit pe o foaie de la secretară. Când ajungi să iei copilul străin de la școală, aceasta te întreabă codul și îl compară cu al ei. Treaba e foarte serioasă, cu toate că pe noi ne cam umflă râsul. Zici că ne jucăm de-a războiul și codul Morse. Știm, însă, cu măsurile nu au fost luate degeaba, așa că încercăm să ne abținem și să o salutăm politicos pe directoarea școlii care ne petrece aproape mereu la poartă la plecare. Apropo – lăudabil gest. La școala celor mai mari li s-au înăsprit sancțiunile pentru întârzieri, pentru uniforma incompletă și pentru cei care sunt prinși cu telefonul în timpul programului școlar, ajungând acum și până la o oră de ”detenție”. Am primit un mail unde ne anunță că nu e voie cu părul vopsit dar și o scrisoare din partea unei învățătoare pentru fiica mea, în care o laudă pentru implicarea activă din timpul orelor. Un fel de mulțumire venită prin poștă, care nu poate decât să bucure inima părinților. Și dacă nu aveți adolescenți în casă și credeați că era ”pieselor lego” înșirate prin toată casă este ce mai grea, țin să vă anunț că unghiile false intră la fel de nerușinat în tălpi. Și mai au și ștrasuri. Și am auzit că și colegele de vârsta fetei mele, ratează stațiile de autobuz, în căutarea unei unghii rătăcite prin transport. Iată așa probleme are tineretul din ziua de azi. Ei, nu că noi am fi fost mai presus cu ceva, dar unghii false în URSS nu erau. Iar faptul că până acum încă nu a luat foc casa de la placa de păr uitată în priză, este doar o pură coincidență. Landlordul (proprietarul) nostru nu cunoaște româna și nu citește blogul meu, așa că vă destăinui doar vouă secretul. Iar ideea mea genială de a crea un grup de familie pe Whatsapp, pentru a transmite mesaje tuturor în paralel, s-a lansat cu o mare nedumerire de la bun început: pe când încă constituiam grupul, unul din membrii lui a și ieșit. Mișcare de șah curat adolescentină. Cică: ”Și așa știu ce am de făcut!” Important e că am reușit să mă amuz de fază. Știu că nu am ce face cu vârsta asta deochiată și mă obișnuiesc cu felul lor atipic de a vedea lucrurile. De exemplu, atunci când tatăl lor i-a rugat să îmi cumpere flori, în absența lui, cel mai mare, uitând, l-a delegat pe cel mai mic. Ăsta, pentru că nu are câine pe care să îl trimită la magazin, nu a avut de ales. Ne-am dus împreună, dr am stat în fața magazinului să îl aștept. A venit bucuros cu ”cea mai faina floare din magazin”. O găsiți în poza de mai jos. Timpul s-a mai răcit dar tot văd oameni în sandale – de plouă sau e soare. Iar cei răciți nu ezită să poarte mască de protecție pe față din respect pentru cei din jur. Am urmărit pentru prima dată în viață un cortegiul funerar tras de cai, dar nu am identificat naționalitatea defunctului. Bănuiesc că procesiunea făcea parte din tradiția vreunei culturi anume. Văd tot mai multe tinerele cu cărucioare pentru produse, iar eu îl țin pe al meu nou-nouț în dulap, până la următoarea criză de spate, cred că. Sau aștept 40-ul să își intre pe deplin și în acte, ca să dau startul – nu știu. Aici am o problemă sigur. Și degeaba îmi zic prietenele că oricum nu mă vede și nu mă știe nimeni, mă văd eu în reflecția din vitrină și mor încet. Probabil că am ajuns la vârsta la care mă interesează mai mult cum mă simt eu, decât cum mă văd alții. Iar eu cu căruț nu mă vedeam decât babă. Uite așa. Iar pentru că ”acțiunile de eroism” din tinerețe le simt acum pe deplin prin scârțâitul tuturor încheieturilor – am mers la masaj. Evident că la o moldoveancă care are mâini, aș zice de aur, dar nu – sunt de fier. Mai am o speranță să mă pună pe picioare. Și am înțeles că atunci când vrei să ai subiecte de vreo carte, trebuie să te faci ori coafeză, ori cosmeticiană, ori manichiurista, ori maseuză. Auzi o tonă de povești de pe la toate națiunile posibile venite aici. Unele chiar triste, de altfel. Și uite așa trec zilele – printre povești, sandvich-uri, cumpărături, cursuri de engleză și dureri de spate. Noroc de evenimentele culturale la care mai trag o gură de alt aer. Cu doză dublă de oxigen. De data aceasta am cunoscut doi autori minunați – Corina Ozon și Paul Gabor, iar seara a fost splendidă. Pentru mine sunt vitale asemenea întruniri. Iar că să nu uit de unde am plecat, vorbind ieri la telefon cu patronul unei firme din România, clienta căruia sunt de mai bine de 10 ani, pentru a-mi explica mai în detaliu modalitatea de schimbare ale aparatelor de marcat (că doar trebuia musai schimbate, să se ma îmbogățească ceva firmulițe-create-în-grabă) mi s-a reproșat că ”îl țin la telefon”, iar el mai are o grămadă de clienți în birou. Ha!!! Și eu, adică, numai pentru că îl sun, nu mai sunt clienta lui, sau sunt mai puțin importantă, pentru că sun din Londra? Cum vine asta? Poți schimba mii de aparate de marcat cu sute de euro bucata, dacă nu îți schimbi mentalitatea – nu te ajută deloc emanciparea tehnologică. Și iarăși mi-am amintit de ce am plecat din țară… PS. Luna aceasta ne implicăm voluntari în proiectul ”Shoe box Moldova” pentru copilașii din Moldova. Dacă sunteți în Londra și vreți să participați cu donații, hăinuțe și jucării noi, rechizite și dulciuri, nu ezitați să îmi scrieți. În garajul meu seva găsi loc pentru toate cutiile. Vă aștept cu drag!"
5,https://ganduridespletite.com/2018/11/01/trei-fete-ale-israelului/,"Am fost invitați acum șapte ani la o nuntă religioasă în Ierusalim. Se căsătorea un bun prieten de al soțului meu, evreu din Bălți, emigrat în SUA, cu o fată evreică din Azerbaijan stabilită în Israel de ceva ani buni. Ambii reîntorși la religie. Cunoștință li s-a făcut prin intermediul școlilor religioase la care studiau, inițial prin Skype, apoi el a venit să o cunoască personal. Întâlnirile aveau loc neapărat în public sau în prezența unei terțe persoane. Ambii vorbeau rusa, fiind descendenți din state foste sovietice. În câteva săptămâni a urmat nunta. Și astfel, noi, ”vorniceii” din partea mirelui, am ajuns în Ierusalim. Pentru cei din societățile moderne, care nu au mai fost în Orient niciodată, este un soi de șoc. Totul. De la climă, limbă, îmbrăcăminte, reguli și până la rugăciunile citite în plină stradă sau prin stațiile de autobus, la anumite ore – dimineața, la amiază și sera. Acum, obișnuită fiind și cu camerele de rugăciune de prin aeroporturile lumii, nu mi se pare ceva ieșit din comun. Pe atunci, însă, deschisesem pentru prima dată ochii către o altă lume. Către alte realități. Starea de alertă se simțea în aer, datorită atacurilor ce avuseseră loc în acel an, în 2011, iar controlul prin genți, la intrarea în orice magazin mai mare, și verificarea identică celei din aeroport, mi s-au părut greu de suportat. Apoi e vorba și de climă, pe care trebuie să fii obișnuit să o suporți mai ales în lunile de vară. Noi fusesem în martie pe atunci, iar acum am revenit în octombrie, pentru a merge la mare cu copiii. Toamna și primăvara temperaturile sunt de vis. Vara, însă… Nunta a fost frumoasă. Mireasa – de poveste. Un chip caucazian unic. Rude venite din SUA și din Caucaz – cele din partea miresei. Noi, tinerii – din Moldova și din România. Femeile au stat separat de bărbați. În mijlocul sălii a fost instalat un gard mare, alb. Bărbații se distrau pe de o parte a gardului, femeile – pe cealaltă. Și foarte-foarte mulți copii, care alergau și dansau printre părinții lor. S-a cântat și s-a dansat ”7,40” și ”Hava Naghila”, asta, din ce mai știam și eu. Tradițiile au fost frumoase și respectate cu strictețe: contractul prenupțial (prin care el se obliga să o asigure cu de toate, iar ea (atenție!) nu era obligată la nimic) semnat de față cu un Ravin, binecuvântarea dată mirilor sub Hupă, acel acoperământ alb sub care intră mirii înainte de a fi declarați soț și soție, spartul cu piciorul a unui pahar de sticlă și apoi, acea oră în care mirii se retrag, pentru a se cunoaște. Cel mai tare mi-a fost milă de fotograf, care, toată nunta urca pe un scăunel ba pe de o parte a gardului, ca să facă poze la bărbați, ba pe cealaltă parte, ca să facă poze la femei. A fost frumos! Am fost, desigur și pe la muzee, și pe la Zidul Plângerii și pe la Cetatea lui David. Cât am reușit atunci pentru a ne cultiva și îmbogăți spiritual. A fost un Israel al tradițiilor bine păstrate și al religiozității. Al familiilor cu mulți copii și mămici cu peruci. Al hasizilor cu zulufi la urechi, care au refuzat să facă poză cu mine. Al mixului constant dintre evrei și arabi. Ierusalimul. De data aceasta am stat câteva zile în Tel Aviv, apoi am plecat spre Eilat. Le-am promis copiilor, care nu au mai fost de doi ani la mare, că în această vacanță se vor scălda în două mări – Mediterană și cea Roșie. Pe cea de a treia – Marea Moartă, au văzut-o doar din autobus. Nu a mai fost timp și pentru ea de data aceasta. Astfel, am putut vedea și alte două fețe ale Israelului. Tel Aviv-ul mi-a amintit de străzile Bucureștiului, cu acele case naționalizate, părăsite și delăsate, înserate unde și unde printre case mai vechi sau blocuri noi. Bănuiesc că au fost ale familiilor strămutate, dar nu mi-a confirmat nimeni informația. Haos, agitație, mulți turiști. Unele străduțe mi-au amintit de Amsterdam, cu shop-uri din acelea cu draperii trase, care există și aici, cu magazine de lenjerie intimă provocatoare în vitrine și cu drapele cu curcubee prin geamurile caselor și a unor birouri. Nimic, în afară de limba ebraică, nu îmi amintea de Ierusalimul pe care îl cunoscusem. Și aceasta, bruiată mult de vorbitorii de rusă, care erau la tot pasul. Marea – superbă și caldă. Salvamarul – rusofon. Pe plajă – loc amenajat pentru persoane cu dizabilități. Acest detaliu l-am întâlnit pentru prima dată de când călătoresc. Bilă albă! Multe locuri de joacă și pentru sport, dar și tonete cu cărți, lăsate în aer liber, pentru a încuraja cititul în parcuri și prin gări. Și multe trotinete electrice, aparent abandonate, dar de fapt, lăsate prin oraș. M-au surprins plăcut. E vorba de un mijloc de transport, gestionat cu ajutorul telefonului, care oferă posibilitatea de a utiliza trotinetele din oraș pe anumite distanțe și apoi de a le lăsa în punctule finale. Plata se efectuează prin intermediul telefonului. Ieftin, bun și mult în kilă, cum s-ar zice. Nu ne-ar încurca și la Londra un astfel de serviciu. Prețurile la imobiliare, la care mă raportez mereu când sunt într-o țară nouă, mi-au confirmat că este un fel de Londră orientală. Doar că în deșert. Așa că, descoperind un Israel mult mai modern și diferit de cel cunoscut anterior, am pornit în punctul cel mai de Sud – spre Mare Roșie, în Eilat, pentru a cunoaște și realitățile de acolo. Cinci ore de mers într-un autobus preaplin. Cu oameni care au stat și în picioare. Cu prize pentru încărcat telefonul și aer condiționat. Cu opriri în niște stații abandonate și uitate de Dumnezeu în plin deșert, unde mai existau rămășițe a unor vecee și a unor McDonalds-uri închise. Stânci pe de o parte. Stânci pe de alta. Și așa tot drumul, până la punctul de control, la care a intrat un soldat înarmat, s-a uitat printre rânduri și apoi a coborât. Nici până astăzi nu înțeleg unde mergeau acei oameni care coborau în acele stații, în plin deșert, și rămâneau acolo. Cât vedeai cu ochiul era doar stâncă și arșiță. În schimb – panoramele au fost superbe, mai ales cele cu Marea Moartă. Incredibil, mi-am zis, că pe acest pământ făgăduit, s-a putut cultiva ceva și s-a putut locui. Incontestabilă mână a lui Dumnezeu. Altfel nu găsesc nici o explicație. Eilatul ni s-a arătat ca o gură de Rai. Așa a și fost prevăzut, fiind o destinație turistică. Verde, cu multe plante și palmieri, cu plaje superbe, care dădeau în frontiera cu Iordania. Iar de cealaltă parte a plajei era Aeroportul. Avioanele zburau la o înălțime incredibil de mică și aterizau peste drum de plajă. De la pozele din mare, la câțiva pași distanță, făceai poze cu indicatorul de frontieră și cu radarul instalat de Israeleni. Starea de încordare am simțit-o și aici, doar că s-a risipit repede, odată schimbată privirea spre liniștea instalată pe șezlonguri și frumusețea mării, înconjurată de munții Iordaniei. Un al treilea Israel. Cu cel mai frumos apus văzut vreodată. Apropo, un paradox pentru mine. Soarele apunea la ora șase seara, iar oamenii se scăldau în continuare pe întuneric. Aparent e ca și o vară caldă cu temperaturi de 30 de grade, dar cu apus de toamnă. Splendid. În Eilat am văzut și primele bancomate de schimb valutar. Puteai schimba banii la orice oră. Din păcate, atât leul moldovenesc, cât și RON-ul românesc, nu intrau pe lista valutelor existente pentru schimb. Vânzătoarele la magazine – vorbitoare de rusă. În contextul dat rusa m-a salvat. Magazinele nu aveau prețuri fixe, sau dacă aveau – erau trecute două cifre: una cu tva și alta – fără. Find zonă liberă și neplătitoare de taxe ți se explica cât ar fi costat în altă țară, adică mai scump, dar nu sunt sigură dacă nu este doar o strategie de marketing bine pusă la punct. Și scump. Totul foarte scump. Drumul de seară, spre aeroport, era tot marcat cu luminițe pentru că iluminat public nu exista. Aeroportul de la care am pornit spre casă a fost unul atipic. Vorbesc de cel din Ovda, la o oră distanță de Eilat. De fapt, era un cort lung în deșert. Dar cu un control de securitate foarte strict. Cu multe întrebări referitor la scopul călătoriei și locurile vizitate. Dar neapărat cu loc de joacă pentru copii, la care am văzut mai mult tătici decât mămici. Familii cu copii erau multe. Și culmea, nimeni nu se arătau indignați sau deranjați de gălăgia sau de agitația pe care o făceau copiii. Nimeni nu le făcea observații. De multe ori, nici chiar părinții lor. Da, și am văzut o mămică plină de răbdare, care călătoarea singură cu trei copilași și care m-a uimit prin calmul de care a dat dovada încă din aeroport și până la aterizare. Copiii sunt cea mai mare avuție a evreilor. Și aici am avea de învățat…"
5,https://ganduridespletite.com/2018/11/07/cainele-nemangaiat/,"Câinele de bronz al Emanuelei este mai mult decât o poveste tristă. Este o altă formă a singurătății profunde. Mult prea mature pentru un copil, rămas să se îngrijească singur, după ce mama a plecat la Moscova, la muncă, iar tatăl, pe care eroina principală tot încearcă să și-l apropie, își demonstrează incapacitatea de a iubi așa cum și-ar dori ea. Poate chiar cum ar fi normal. Dar există, oare, reguli ale normalității? ”Erau numai zile de după plecare – lungi și confuze. Cenușa pe care o împrăștiam pe fața casei. Focul care se aprindea numai atunci când venea vecina să mă ajute. Mâncarea, niciodată destul de fiartă. Disperarea, după ce țâncul tărcat înghițise din insecticid și murea încet, privindu-mă cu ochii străvezii. Picățelele care se prelingeau de la lumânările aprinse – unica sursă de lumină după asfințit în perioada strategiilor de economisire a energiei electrice, și acopereau, ca într-o biserică, toate țoalele din casă”. Pe măsură ce distanța dintre fetiță și părinții ei devine una tot mai mare, se intensifică introspecțiile, conștientizarea realității, fără așteptări ireale. Urmărim un proces de maturizare și resemnare. Multă suferință și foame. Sărăcie și disperare. ”Făceam pașii enormi cât casa. Botinele se făceau tot mai mari, tot mai grele. Picioarele nu mai ascultau. Pământul se luase după noi. Și inspiram aer. Și expiram țărână. Și inspiram bulgări. Și expiram brazde. Și nu reușeam să mă trezesc. Mă sufocai. Timpul nostru expirase, nu doar în vis, așa credeam. Automatismele fuseseră șlefuite până la perfecțiune, legăturile neuronale nu se trădaseră”. Dezamăgirea se aprofundează și după reîntâlnirea cu mama, care trimite colete lunar, dar care, nu înțelege rostul unei îmbrățișări: ”Și simt că acuși o să îmi dea lacrimile. E peretele ăsta între noi. Și nu știu cum să îl ocolesc. Și nici din ce parte să mă apropii. De fapt, vreau atât de puțin, atât de puțin! Nu vreau nici un fel de teatru rus, nici bolișoi , nici malenikii . Vreau doar să mergem acasă… și dacă e posibil să vorbim. Se poate și cu lumina stinsă. Nu-i o problemă. Sau, dacă nu e posibil, să tăcem. Să tăcem amândouă, împreună… Și să mă cuprindă. Și să mă țină strâns-strâns până îmi trece sau nu îmi trece… Și să plângă cu mine dacă vrea, dacă simte nevoia. Poate totuși simte nevoia… Sau să zică … Plângi cu mama. Nu mai plânge singură. Hai să plângem împreună … În sfârșit! De fapt, ce căutam, pe cine am pierdut aici, la Moscova?” Iar textul de final constituie chintesența cărții. Comparația încercărilor chinuite și până la urmă eșuate ale unei speranțe de reușită între cățelul Șarik și relația tată-fiică: ”Când era doar un țânc (Șarik), cineva îi aruncase niște oase de pește și, cum se repezise lacom la ele, o așchie îi rămase în gât. Era greu să asculți accesele lui chinuitoare de tuse, de vomă, când încerca să elimine osul. Ne simțeam neputincioși. Veterinarul la fel. Când mă gândesc la Șarik, la noi mă duce gândul. Totul părea a fi normal până în clipa când reveneau accesele de tuse și vomă, iar cu ele, speranța noastră a tuturor că va reuși… Dar n-a reușit niciodată. Deși s-a străduit mult de tot. A și trăit mult de tot. A murit cu osul acela înfipt adânc în piept. De fiecare dată când se căznea, eram siguri că va reuși. Însă, fiecare încercare nu era decât o altă încercare. Încă una. Încă zece. Un refren. Iar și iar. Te-am pupat”. Câinele de bronz , sau mai bine zis, Emanuela Iurkin, reprezintă pentru mine o mare surpriză. A profunzimii și a scrisului succint, bine structurat și dozat. Așteptările vor fi mari și de la următoarea carte a autoarei, care sper că nu se va opri aici."
5,https://ganduridespletite.com/2018/11/10/nu-pot-decat-sa-ne-mpacam/,"Nu e tocmai ușor. Să vezi în oglindă alt chip decât cel înregistrat pe propria retină a amintirilor. Nu e tocmai plăcut să îți simți încheieturile și mai ales acele fisuri ale vitejiilor din trecut, care acum își spun cuvântul. Și nu e tocmai de acceptat faptul că partea cea mai mânată de pânze a vieții își cam trage ancora pe aceste maluri. Că vrem sau nu – timpul și le ia pe ale sale. Și le revendică hapsân, mușcând parcă tot mai aprig. Te lasă fără arme pe un câmp al bătăliilor încă neterminate. Când vârtejul apei te trage în jos, nu are sens să te opui. Așa citisem undeva. Trebuie doar să te aduni în poziția embrionară și să te lași dus de curenți. De nu te opui – mai ai șanse să supraviețuiești. Dacă o fi adevărat – e valabil și pentru ani. Și atunci, lasă-i să te ducă ei. Puțini încă, dar adevărați. Agitați peste măsură, dar lângă ai mei. Și, mai ales, descotorosiți de toate pe câte nu le-am mai putut duce. Eliberați de condiționări și norme restrictive, sarcini impuse și forțate, care îmi îngreunau viteza pașilor dar, mai ales, ale deciziilor. Fără regrete. Celor făcuți le-a expirat termenul de valabilitate. E trecutul. Și îl duc după mine. Negarea denotă neputință. Acceptarea – maturitate. Ăia strâmbi m-au învățat cel mai bine cum trebuie să calc corect ca să pot dansa. Și sunt mai tare datorită lor. Sunt ai mei. Toți cei 40 duși cu capul sus. Și le mulțumesc că mă poartă…"
5,https://ganduridespletite.com/2018/11/13/pretul-verticalitatii/,"Noiembrie e o luna mult prea frumoasă ca să îmi permit să mă plâng de ea. Este luna nașterii mele, dar, am constatat ulterior, și a multor rude foarte dragi mie. În noiembrie e născută și mătușa Valentina Chirtoacă dar și unchiul Mihai Ghimpu, singurii rămași în viață pe linia paternă. Pe timpuri era luna petrecerilor în familia noastră mare până când, în anul 2000, tot noiembrie ni l-a luat pe unchiul Gheorghe. În ziua de 13. Atunci m-am supărat rău pe el. Ar fi putut să mai aștepte. Gheorghe Ghimpu, pe lângă onoarea și norocul de a-i fi nepoată, era, în primul rând un luptător dârz. Exact acea dârzenie l-a mânat mereu să lupte pentru reunirea Basarabiei cu România, făcând parte din conducerea FNP-ului (Frontului Național Patriotic), înființat în ilegalitate după război, care avea ca scop ieșirea Moldovei din componența URSS și formarea Republicii Populare Moldovenești. Conducătorii frontului au cerut sprijinul României în lupta împotriva Uniunii Sovietice, iar autoritățile de atunci (anii 1969-1970) i-au trădat pe conducătorii acestuia, anunțându-l pe Președintele KGB al URSS, Iuri Andropov, despre intenția Frontului și despre demersurile făcute către autoritățile românești. Toți cei trei conducători au fost arestați, judecați și apoi încarcerați, cu sentințe diferite, în lagărele din Mordovia și regiunea Perm ale GULAG-ului (GULAG-ul a existat până în anul 1960) sovietic. După șase ani grei, fiind ”eliberat” unchiului Gheorghe i s-a interzis orice activitate pe făgaș pedagogic (unchiul având și studii doctorale, fiind doctorand la institutul de Fizică Biologică al Academiei de Științe al Uniunii Sovietice la Moscova). Însă un luptător adevărat este luptător până la moarte. Odată cu proclamarea restructurării, Gheorghe Ghimpu s-a încadrat activ în Mișcarea de Renaștere Națională și de democratizare a societății, fiind ales ca secretar responsabil al Sfatului și membru al Comitetului Executiv ale Frontului Popular. Apoi, în perioada 1990-1994 devine deputat în Parlamentul Republicii Moldova și autor al proiectelor de lege privind reabilitarea victimelor regimului totalitar de ocupație. Pe 27 aprilie 1990, Sovietul Suprem al RSSM a aprobat tricolorul ca drapel de stat. Lui Gheorghe Ghimpu i-a revenit meritul de a înălța tricolorul pe clădirea Parlamentului și acela a fost momentul de glorie și de fericire al unchiului. Nimeni altul nu ar fi fost mai în măsură să arboreze tricolorul în Chișinău. Iar mândria surprinsă în acea poză legendară, realizată pe clădirea Parlamentului este, cea care îl reprezintă în toată profunzimea crezului său românesc. Copil fiind, nu totul ce se petrecea în jurul nostru înțelegeam și conștientizam pe deplin. Dar, îmi amintesc că atunci când intra pe ușă unchiul Gheorghe, în trenciul său de piele, cu pălăria pe cap, mereu cu ținuta dreaptă și capul sus, se lăsa tăcere. O liniște admirativă chiar și peste gașca gălăgioasă de verișori. Iar atunci când se ridica în picioare cu un pahar în mână, discursul său era demn de marele tribune ale lumii – tăios, răspicat, într-o română perfectă și fără nici un pic de frică. Mereu am fost fascinată de această calitate a unchiului Gheorghe – era neînfricat. Nu l-au putut frânge nici un fel de condamnări și nici Gulag-uri. Nici un fel de persecuții și amenințări. Pentru că altfel nu ar fi fost el. Însă… la doar două luni după nunta mea, din septembrie 2000, aceleași rude care umpluseră sala festivă a Institutului Politehnic din Chișinău, pășeau acum în urma sicriului spre Cimitirul Armenesc. Îmi amintesc tot acel drum lung de la Monumentul lui Ștefan cel Mare, unde am zăbovit ceva vreme, cu pauze și cu podurile tradiționale așezate de mătușile mele în fața cortegiului, acel frig de înghețau lacrimile pe fețe și ne afundam tot mai mult în batice, și acea disperare de văduvă simțită în privirea mătușii Zina. Nu pot uita momentul când unchiul Mihai, aproape de intrarea în cimitir, a rugat să ne mai oprim o dată și s-a așezat la capul fratelui său, cuprinzându-l cu palmele. A cerut să îl lăsăm, încă un pic măcar, să mai stea lângă el. Iar ochi îi erau împietriți de durere. Îmi amintesc foarte bine vaietele bunicii Irina, care își pierdea al doilea fiu deja, și care, pe perioada cât a stat unchiul Gheorghe în comă, întreba insistent unde este, pentru că avea presimțiri proaste. Adevărul a fost ascuns de ea pe toată perioada cât au mai fost speranțe, dar inima mamei, care a străbătut toată Rusia timp de șase ani, ca să îi aducă fiului ei plăcinte ca la Colonița, nu putea fi păcălită. Chiar și faptul că acel Jiguli alb, din fiarele contorsionate ale căruia a fost scos fiul ei, a stat apoi mulți ani în garajul de lângă casă, nu l-a știut până a murit. Pentru că ar fi fost mult prea mult pentru ea. Însă,cei mai mulți ani după acea înmormântare, mi-au răsunat în urechi strigătele disperate al verișoarei mele Oana, copilă de vreo 15 ani, cred, pe atunci, care nu se putea opri din plâns cu cât mai aproape de groapă era sicriul. ”Tăticuuuuuuu!!! Tăticuuuuul meu!!!!” Mă lipisem și mai tare atunci de tatăl meu și plângeam în fularul lui vișiniu de frică zilei când voi rămâne și eu fără tată. De-ar fi văzut unchiul Gheorghe cum acea fetiță plăpândă s-a transformat într-o femeie frumoasă și puternică și ce moștenitori frumoși i-a dus pe lume, trei la număr – Amelia, Anamaria și Andrei, iar de la ceilalți doi copii mai mari, Corneliu și Mariana, a mai fost binecuvântat cu încă doi – Andreea și Ștefan- poate ar fi plecat mai împăcat. Nu a apucat, din păcate, să îi cunoască pe niciunul. Însă, dacă ar fi știut ce întorsătură va lua viața politică din Moldova, nu cred că și-ar fi găsit liniștea, așa cum sunt sigură că și acum, de acolo de sus, privind la toată debandada din țara pentru care a suferit enorm, nu face decât să strângă puternic maxilarul, așa cum obișnuia să îl înclește când era supărat, și să taie cu privirea. Odihnește-te în pace, unchiule Gheorghe, acolo sus, dacă mai poți să îți găsești odihna, și să știi că îți port cu mândrie genele, chiar și pe meleaguri englezești, aducând aici, în puținele bagaje, și un tricolor. Simbol al verticalității tale. Iar cuvintele inscripționate pe piatra ta de mormânt ”Ne vom salva doar revenind la românism şi realizând reîntregirea neamului românesc!” este motto-ul genelor noastre, a celor care încă luptă, al fratelui Mihai și al nepotului Dorin. Care nu vor renunța. Pentru că sângele apă nu se face…"
5,https://ganduridespletite.com/2018/12/02/11-58/,"și te-ai grăbit să ajungi la spital ”de-or mai rămâne ape suficiente„ te rugai era liniște pe secție dormeau cu toții în noapte aia nu mai năștea nimeni. ai refuzat cu vehemență lama de unică folosință oferită de asistenta acră căreia i-ai întrerupt visele dulci și i-ai explicat, de mai multe ori, la completarea fișei de internare cum se scrie corect ultima universitate absolvită. nu conta că erai în plin travaliu formalitățile sunt obligatorii altfel nu poate fi înregistrată nașterea. atunci l-ai urât pentru totdeauna pe Bolyai uitasei unde îi e ”y”-ul. printre durerile insuportabile ai mai deslușit ceva despre o cutie de donații pentru reparația spitalului. cea care te-a lăsat în pielea goală doar în cămașa de noapte primită de la soacra crede, probabil, că ai buzunare secrete pe undeva. îți mai reamintește subtil că tot cu ea vei naște iar toți ”îi mulțumesc” doar pe medici. după opt ore de ispășire a păcatului Evei corpul încă mai încearcă am urât-o atunci și pe Eva cu tot cu merele ei. ”mi-ați promis că voi naște până la 12, domn doctor!” i-am reproșat medicului tinerel două fiole de oxitocină pe venă coatele moașei urcate pe abdomenul tău. un urlet de animal un scâncet vocea medicului ”11.57! ne-am încadrat!” filmul a rămas fără sonor"
5,https://ganduridespletite.com/2018/12/03/acceptarea-diferentelor-sau-ce-am-invatat-in-15-luni/,"Privesc șiroaiele de oameni din acest mix interminabil de culori, naționalități, religii și sorți, pe care i-a dus cărările și i-a înnodat aici, la Londra. Sau, poate, nenorocul. Ambiția, sau poate sărăcia. Deciziile proaste sau poate cele mai bune luate vreodată. Cert este că am întâlnit oameni care mi-au zis că, dacă nu ar fi ajuns aici acum câțiva ani, problemele de sănătate mai ales, cu care s-au confirmat ulterior, ei sau copiii lor, le-ar fi fost fatale dacă rămâneau în țările lor de origine. Și atunci, acești oameni au găsit o explicație a acelei decizii de a emigra, venită la un moment dat, ani în urmă. Asta m-a pus pe gânduri. Aparent, deținem ”hățurile” vieților noastre, dar, cazurile tot mai multe pe care le aud aici, povești triste dar nu numai, îmi demonstrează că mereu va fi un ”inexplicabil” care este mai presus cu mult. Și care decide pentru noi. Noi rămânând a fi doar un instrument în mâinile acestuia. Știu copii cărora li s-au făcut transplanturi reușite aici, fără bani, iar medicația ulterioară, care e costisitoare și ea, este gratuită. Știu deja câteva cazuri de decese, în urmă cărora statul a ajutat mamele cu subvenții și pentru chirie și pentru copil, ca familia monoparentală să poată duce un trai decent. Inclusiv, acei copii cu autism pe care i-am văzut premiați în cadrul evenimentului de decernare a premiilor celor mai bui elevi de la școală, probabil că nu conștientizează că într-o altă țară ar fi fost marginalizați și batjocoriți. Iar familiile acestora etichetați pe viață. Iar țara în care s-au născut a fost decisivă pentru a se simți oameni integri, capabili să evolueze în ritmul lor, raportat la nivelul de dezvoltare cu care s-au născut. Așadar – norocul? Soarta? Sau de ce depinde până la umbră viața unui om pe acest pământ nemărginit? Și cât pot valora la un moment dat deciziile de strămutare, chiar și cele inexplicabile, luate în viață? Comparam, la un moment dat, chiar și un simplu lucru, aparent nesemnificativ, dar care vorbește despre diferențe de percepție. Participând la petrecerea nepoatei mele Catinca, în Faringdon, am avut ocazia să observ comportamentul mămicilor de aici. Dintre toți copiii veniți a fost o fetiță care, a refuzat să intre în sală, în momentul în care a observat baloanele. ”Îi este frică de ele, de când a înțeles că atunci când le sparge altcineva, ea nu deține controlul și nu reușește să își astupe urechile”, mi-a zis mama ei. Nu a insistat în nici un fel, nu i-a zis mai ales clasicul ”Uite la alți copii că nu se tem!” sau ”Vă rog să adunați toate baloanele, pentru că fiicei mele îi e frică!” cum ar mai proceda un anumit tip de mămici. S-au plimbat pe lângă sala amenajată, au mai povestit cu alți copii, care mai ieșeau de acolo, i-au adus gustări din interior fără să o forțeze nimeni sau să o facă să se simtă vinovată de frica pe care nu și-o poate stăpâni. Sau să o facă să se simtă ciudățică din această cauză. Și asta a fost. Un alt copil, a început să plângă când s-a stins lumina și a fost adus tortul, iar părinții l-au scos afară, explicându-i că imediat se va aprinde la loc și ei vor reveni. Nemaivorbind de simplu fapt că copiii sunt lăsați să își aleagă ei singuri hăinuțele, chiar și de nu sunt perfect asortate, cum ne-ar place nouă, mamelor, sau nu sunt adecvate evenimentului. Este alegerea lor și este încurajată. Atât. A, ce ar zice lumea??? Nu am observat să le pese nimănui de opinia celorlalți, copilul lor fiind mai important decât orice. Ce ziceți de astfel de atitudine? Copiii sunt diferiți și au dreptul să fie diferiți. Oamenii sunt diferiți. Se comportă și reacționează diferit pentru că E NORMAL SĂ FIE DIFERIȚI! Mare, imensă chiar, diferență dintre societăți. De mentalitate. De educație. Nouă de ce ni se spunea că e ”rușine” să îți fie frică, că trebuie să fii viteaz și ”bărbat”, expresie preferată de mamele de băieți , ”să nu plângi ca o fetiță”- alt clișeu arhicunoscut și, mai ales, că trebuie să fii ca ceilalți copii. Unde este acceptarea ritmului individual de dezvoltare, adaptare și mai ales, de relaționare? Tot mai mult observ că modelele noastre de uniformizare și supunere erau greșite. De ”nu e voie” și conformare unor reguli impuse tot de noi, mamele. Exagerate. Mi s-a confirmat încă odată faptul că am instaurat noi înșine niște rigori, care mai mult au dăunat, atunci când, a nu știu câta oară ajungând la Serviciul de Urgențe în Londra, am văzut copii jucându-se oriunde doreau și cum doreau, chiar și cu capul pe podea, fără ca să fie ridicați și, mai ales certați. (Am mai scris despre acest subiect în articolul ”Nu se poate!” de pe blog, la rubrica ”Nerv de mamă”). Încă mă mir de faptul că un coleg de-a fiicei mele, care venise în vizită, a intrat în bucătărie, unde pregăteam supa și m-a întrebat ce fac, cum mi-a fost ziua și mi-a povestit că mama lui la fel gătește supa. Apoi, i-a zis Ruxandei, de față cu mine, că are o mamă așa de tânără și că, e curios, la câți am născut-o? Întrebări dezinvolte, întrebări naturale. Comportament absolut firesc, pentru care eu , una nu eram pregătită. Cu atât mai mult cu cât, fiică-mea, mă anunțase telefonic că vine cu un coleg și cu o colegă la noi. Iar eu mă blocasem un pic, văzând că băiatul (care are 8 nume) era de culoare. De ce? Nu îmi explic. Era pentru prima dată când aveam un astfel de invitat în casă. Ulterior, când am întrebat-o, de ce nu mi-a zis că e de culoare, mi-a răspuns oripilată – ”Cum să iți zic la telefon, de față cu el, vezi că vin cu doi colegi, dintre care unul e negru?? Mama?? Ce contează asta? Oricum să știi că și-a dat seama că a fost primul copil de culoare care ne-a pășit pragul. Mi-a spus chiar că i-ai părut amuzantă, chiar”. Și eu care eram sigură că am reușit să fiu…relaxată 🙂 Acum, sunt mândră, că din mulțimea de copii care ies de la școală, este și Joseph, colegul Ruxandei, care mereu mă strigă de departe ”Hello, madame!” și îmi dă din mână, iar eu îi răspund mereu bucuroasă ”Hi, Joseph! How are you!” și înțeleg câte încă mai am de învățat despre oameni! Și, mai ales, despre naturalețe… PS. În rest, e o iarnă caldă. Ieri au fost 14 grade și o mică ploiță. Flori peste tot și mai ales, ciupercuțe. Unele terase chiar și-au scos mesele afară și au pus meniul la vedere, iar ceștile de ceai aburinde au înmiresmat toată străduța…"
5,https://ganduridespletite.com/2018/12/31/saispe-luni-de-viata-fara-de-cusur/,"Îmi vine tot mai greu, lună de lună, să scriu acest jurnal. Pentru că am început să mă obișnuiesc cu lumea în care am venit acum șaisprezece luni. Cu o altă normalitate și alte reguli. Cu agitația furnicarului din metrou și opulența clădirilor vechi, cât și cu toate sistemele bine puse la punct. În primul rând noțiunea de Poștă a suferit mutații radicale. Am ajuns nu doar să accept că orice se poate pune în plic sau colet și trimis oriunde, ci, să și ajungă în condiții optime și în întregime. Ai de transmis o carte cuiva – mai ieftin e să o pui la poștă decât să te cari cu metroul să o duci. Ai uitat la prieteni cheile – îi rogi să ți le pună în plic la Postă și în următoarea zi ajung la tine acasă și așa mai departe. Așadar Poșta mi-a devenit prieten fidel, mai ales că sportul cumpărăturilor on-line de pe Ebay și Amazon ne-a devenit familiar. Fiind distanțele mari și transportul scump – asta a devenit soluția optimă. Nici faptul că iarna nu e iarnă și sunt 12 grade căldură nu mă mai miră, iar sandalele fetelor din metrou și spatele dezgolit al tricourilor contrastează doar cu vitrinele împopoțonate pentru sărbători. De altfel – nu în toate zonele, deoarece au mai tot fost revelioane de-a lungul anului. În septembrie a fost Rosh Hashana la evrei, iar în noiembrie a fost revelionul indienilor. Magazinele au fost decorate adecvat acestor sărbători, iar artificiile nu au încetat câteva zile bune. De aceea nu mă miră deloc că spiritul sărbătorilor se simte altfel decât în țările cu un mix mai mic de naționalități și de religii. Și ce nu mă mai miră mai deloc, dar mă irită destul de tare, este faptul că orice chichiță cumpărată va fi însoțită de o ditamai carte de instrucțiuni de utilizare. Nu se poate descărca cumva on-line? Câtă hârtie aruncată în vânt? Cum poate o oală cumpărată de la Ikea să conțină o broșură de 32 de pagini, tradusă în 29 de limbi, în condițiile în care scriitorii stau cu mâinile întinse pe la sponsori pentru o cărțulie de 70 de pagini editată în tiraj minim? Cum de ne-am descurcat și fără instrucțiuni să punem apă pe foc până acum? Nu știu… Am văzut, însă, pentru prima dată cum se mută civilizat oamenii de la o casă la alta. Fără cutii cu tot felul de etichete, de la chipsuri și de la medicamente (de unde a dat Dumnezeu sa faci rost de cutii), sau de la detergenți (că îți miros apoi hainele o lună de DERO). A parcat lângă casă o mașină mare. Angajații firmei intrau și ieșeau din casă cu cutiile cu același logo și de dimensiuni diferite. Proprietara, într-un pulovăr alb pufos, doar dădea indicații referitor la anumite detalii. Nu am văzut urme de scotch pe mâinile ei și markerul permanent după ureche pentru a scrie ”Cutia 3 camera copii” sau ”Vase de bucătărie – fragil!”. Cunosc coșmarul mutatului și mai ales, al încercării de a tria lucrurile copiilor, pentru că ei se dovedesc a fi brusc atașați de toate jucăriile (cu care nu se jucau de ani buni) și aici încep negocieri dure de tot. E drept că la vecina cu camionul a durat două zile. Dar totuși… Se pare că aici nu apelează nimeni la cumetri sau colegi să vină să îți care agoniseala de o viață și apoi prețul datoriei față de acesta să îți fie de multe ori triplu. Sau sub formă de reproș la vreo ceartă. Poate că e mai bine așa. Dar cu siguranță că nu cu toții își permit. Acum două săptămâni am avut o zi a porților deschise la școală. Elevii care urmează să meargă la liceu și ar trebui să își aleagă un profil anume au avut posibilitatea să cunoască meseriile pe care le vor putea urma, alegând un domeniu sau altul. O idee foarte bună, de altfel, pentru că, alăturat li se comunicau și salariile pe care le poți obține alegând un anume domeniu. Fapt care a dus la schimbări de optică pentru cei indeciși. Dacă ești inginer și câștigi în medie 30.000 de lire pe an, ai putea să mai optezi și pentru modulul de chimie, dat fiind că inginerii chimiști câștigă 50.000 pe ani. Este opțiunea ta, dar îmi place că elevii sunt informați și ghidați către domeniile în care ar putea avea succes. Nu știu dacă ar fi de preluat ideea pentru școlile din România sau Moldova, că am senzația că pentru unele domenii se va ajunge să nu mai aplice nimeni, la ce salarii merituoase se oferă. Și asta după ani și ani de învățătură și masterate. Ajung să câștige cei cu școli profesionale mai bine decât cei cu universități. Unde s-a mai văzut așa ceva? Vom ajunge să ne lăsăm de meserii și să ne apucăm de taximetrie sau babysitting. Că cel din urmă, știu sigur, bate deja orice limite. Oricum, cel mic și-a descoperit o pasiune din a face experimente și de a uni circuite, distrugând obiecte electrice de prin casă. Mi-e și groază de ce voi mai găsi prin casă, dar mai ales în frigider, cu mențiunea (măcar atâta) ”nu e de mâncare”. Ultima dată a fost vorba despre niște păr pus la congelat în apă, pentru a identifica dacă firul devine casant când e în cub de gheață, sau nu. Așadar – cred ca un inginer chimist voi avea deja în casă, dacă nu vom mai descoperi și alte pasiuni pe parcurs. Altă ideea frumoasă ce mi-a sărit în ochi, este hand-made-ul pe care copiii îl fac la ora de ”muncă”, diferitele imagini din bucățele de cârpe, pe care apoi le unesc într-o mare operă de artă menită să împodobească pereții școlii. Ecologic și util. De ce nu? În altă ordine de idei, și aici închei cu școala, celui mic i-a fost schimbată învățătoarea în urma mai multor sesizări din partea părinților referitoare la atitudinea dumneaei față de copii. Înainte de a ști să predai, trebuie să te conectezi cu copilul, iar aici noua învățătoare mai avea de lucrat. Mamele au fost ascultate iar învățătoarea înlocuită. Clasa 4K s-a transformat din luna decembrie în clasa 4U – pentru că poartă inițiala numelui de familie al învățătoarei, fapt de care nu știam. Și în rest – suspansul brexit-ului se face tot mai resimțit. Agentul imobiliar cu care am închiriat apartamentul s-a plâns pe numărul mic de vânzări și de stagnarea prețurilor. Deja câteva cliente de la shopul unde sunt voluntară și-au luat rămas bun zicându-ne că revin în țările lor (două erau sigur din Polonia) iar Mihai mi-a zis că a mai plecat ceva copil din clasa lui. Ce va fi? Nu știe nimeni. Cert este că prețurile cresc. Pâinea pe care o cumpăram cu 0.90 lire aici, acum e 1.10. Se simte scumpirea și la carne. Așa că – nu știu dacă e de bine. Oricum – soluții sunt și pentru clasele vulnerabile – seara după ora 7 sunt reduceri de prețuri la magazine, iar dacă nu îți permiți mașină de spălat – speli la spălătoriile comune, introducând o fisă de 2 lire, cât mai schimbi o vorbă cu vecina, haina e deja gata. Iar multe familii stau împreună în aceeași casă, împărțind la comun bucătăria și băile. Asta e. Începuturile nu sunt ușoare nicăieri. La fel ca în toată lumea, noii veniți se adaptează situației și descoperă că soluții sunt. Și de e greu – țara oferă oportunități de muncă și doar cel care nu vrea să muncească aici nu o face. În rest – fiecare încearcă să se adapteze, să evolueze, să se înfileteze și, mai ales, să evolueze. De-ați știți câți oameni și-au autodepășit aici propriile condiții fiind puși în situația de a supraviețui. Iar asta le-a fost un mare imbold și o mare lecție. Și sunt acum aranjați și asigurați. Pentru că au avut curaj. În rest – de ciudați e plină lumea. Dar oare mai sunt ei ciudați, sau, doar altfel și e dreptul lor???"
5,https://ganduridespletite.com/2018/06/11/cioburi-de-viata/,"Probabil că nu întâmplător ar fi trebuit să se numească inițial ”Cioburi”. Aș fi spus chiar ”Cioburi de viață”, reflectând asupra vieților personajelor. Sumbre, urâte, înecate în alcool sau droguri, sau, exact acolo unde totuși exista o rază vie, un chip tânăr, frumos și la suflet, trebuia să se frângă în plină floare, iar amintirea ei, apoi, să fie lăsată pe o bancă, sub forma unor rochii colorate ale vieții care a fost. Care ar fi putut să fie și, totuși, s-a rupt. Noua carte a Tatianei surpă, fracturează mai totul. Ani, amintiri, trecutul și viitorul, speranțele și, mai ales, destinele. Până și limba vorbită ale personajelor a fost frântă – rusa înfrântă de moldovenească, apoi moldovenească – de cea română. Până și nou-născuta Tamara – singura șansă de normalitate a acestui roman, singura speranță a corectării unor trecuturi și a unor nedreptăți, devine ea însăși simbolul înfrângerii. Singura viață nouă, un frumos rod al dragostei (și aceea până la urmă aparentă), se naște frântă din fașă. Cu mâna ruptă, din cauza bolii oaselor de sticlă. Fragilitatea vieților, incertitudinea, am resimțit-o în fiecare rând, aidoma sticlei gata oricând să se facă țăndări. De la schimbările politice, sociale, tranzițiile culturale și lingvistice, care conturau nebuloasa acelor vremuri până la instabilitatea atmosferei de la internat și situația precară din noua casă – totul este confuz. De la decizia de a învăța într-o limbă care peste noapte devine complicată și greu de adaptat, până la dualitatea sentimentelor legate de Tamara Pavlovna, totul este incert. De la devalorizarea banilor munciți o viață și transformarea acestora în cupoane până la slăbiciunea soțului, care se eschivează de la creșterea propriului copil bolnav – totul degradează. Până și multele semne de întrebare legate de foștii părinți contestă, deseori, utilitatea și rostul propriei veniri pe lume: ”Acasă am ajuns cu un trandafir alb și unul roșu. Mărțișor. O cană cu lapte și una cu sânge. Cheltuisem mai mult de o sută de ruble pe străini. Tot ce furasem de la ea în opt ani pierdusem în câteva minute. Voiam la Maricica, la Olea (personaje care au murit în carte). Voiam să veniți și să mă luați cu voi la capătul lumii. Cu florile acelea în brațe, mă simțeam ca un om care întârzie la propria înmormântare!” Sau ” Cum ar fi fost viața mea dacă m-ar fi crescut o altă femeie? Bella Isaakovna, Ekaterina, sau cineva ca Raia. M-aș fi considerat evreică, aș fi ales mai bine în dragoste, i-aș fi urât pe ruși așa cum merită: pentru toate? Cât din mine este alegere și cât sânge? Atunci când mă gândesc la voi, car în mine două valize cu oase și slăbiciuni. Răceala, ochii, degetele subțiri – pun asta pe seama ta, mamă. Nepăsarea, gustul pentru băutură, frica de câini – frica în genere – ți le las ție, tată. Pe tine te desenez mereu mai urât și mai rău ca pe ea. Așa cum merită să fie ținut minte un bărbat care nu-și oprește femeia din a-și arunca copilul în râpă”. ”Inima mi-e cioburi, mamă. Sângele mi-e apă, tată. Orfană o dată, orfană o viață, asta nu ați știut voi”. Iar despre dragoste, mai are rost să vorbim? ”Cu ea, mai bine să nu te încurci… Nu merită ea atâta vorbă, cât rău a făcut pe lume… O ucigașă, asta e dragostea. Căci omul care nu iubește, ce face? Trăiește, lucrează, e om – omul care nu iubește. Își caută liniștit de altele, se bucură, iată, de-o ploaie. Iar cel care iubește – omul – cum este? Neom, iată cum. Nici dormit, nici sătul, nici cu lumină în ochi…” ”Grădina de sticlă” se citește greu. Taie și mai adânc și stilul inconfundabil al autoarei de a tranșa prin cuvinte. De a toca mărunt realități, imagini, simțuri și sorți. Totul. E greu, mai ales pentru cei care am simțit pe pielea noastră acele vremuri, ale sărăciei și confuziei, ale anarhiei, spaimei și ale fărădelegerilor. Care am avut mereu de suferit de pe urma inferiorității etnice într-un Chișinău rusificat și aburit de disperare și alcool. În schimb, plin de puncte de colectare ale sticlelor goale pe la toate colțurile: de lapte – mari, de chefir – medii și de smântână – cele mai mici și ma ieftine. Care îți erau returnate dacă erau ciobite la gură. Pentru ceilalți poate părea doar o poveste dramatizată intenționat pentru a impresiona. Ar fi fost frumos dacă era așa. Dar, din păcate, nu este…"
5,https://ganduridespletite.com/2018/06/15/zece-luni-de-lume-colorata-2/,"Sunt zece luni și-un început răcoros de vară. Îmi amintesc că prin aceeași perioada a anului trecut venisem pentru câteva zile să vizităm pentru prima dată Londra și pentru a vota apoi, în familie, dacă decidem să venim să locuim aici. Știam că Londra fură ochii, știam că ne va plăcea, dar la fel, știam că de multe ori vizitatul și cu locuitul sunt lucruri diametral opuse. Nu s-a întâmplat în cazul nostru, cel puțin, nu încă. La ce nu ne-am așteptat, însă, au fost cheltuielile mult mai mari, față de cele estimate inițial, de prin tot felul de surse de pe internet. La o adică poți să te încadrezi în orice buget, că doar am fost studenți și nu am uitat cum e ”să cârpești” lună de lună ”găurile”, doar că nu știu dacă ajustările financiare sunt înțelese pe deplin de noua generație, care numai pe tot felul de căști, încărcătoare, folii de protecție, huse asortate cheltuiesc un pumn de bani. ”Consumabile” le numesc ei. La mine, însă, pe Excel-ul unde țin cheltuielile, ajung la capitolul gaură”, pe minus lună de lună. Apropo, condica de evidență a banilor ne-a ajutat să descoperim multe surprize nu tocmai plăcute. Mici plăceri, care nu erau cuantificate înainte, dar care, înmulțite le 5 persoane și într-o țară unde totul e mult mai scump, au ajuns să fie plăceri de lux. Am mai observat ceva nou. În parc, există o persoană care vine să verifice periodic calitatea leagănelor și ale toboganelor. Le sucește, le pipăie, să nu aibă așchii, crăpături, fisuri, să nu iasă vreun fragment din pavajul de cauciuc în afară, ca să nu se împiedice copiii etc. Eram cu niște prieteni de ai mei, veniți în vizită din România, și ei mi-au atras atenția asupra omului cu jachetă specială, care cerceta parcul foarte minuțios. Nu m-a mirat, sincer, pentru că am observat că normele de securitate sunt respectate cu strictețe în societatea de aici. Atât la magazinul meu, unde am mers ca și voluntară, cât și în sala nouă de la cursul de engleză, prima oră a început cu instructajul despre structura încăperii, ușile de ieșire în caz de urgență etc. Bănuiesc că și la noi există undeva acolo, pe hârtie, ceva de genul, dar cine mai respectă? Până și un prieten de al meu, pe care l-am rugat să mă ducă în week-end cu mașina la o fermă, unde va avea loc un eveniment caritabil, mi-a zis să fac rost de scaun de mașină pentru Mihai, și de are 8 ani, că astfel nici nu pornește la drum. Așadar – nici măcar între prieteni nu merg excepțiile. O altă curiozitate, de fapt o idee de afacere, am văzut chiar la vecinii mei, în fața casei. Un domn, care reprezenta o firmă ambulantă, cu o mulțime de echipamente în dubița adaptată businessului, vopsea mașina chiar acolo, în fața casei. Nu tu să duci mașina în service, nu tu să o lași acolo și să pleci cu taxiul ca să revii peste 3 zile, ci, aici, direct, sub ochii tăi. Mi-a venit în minte expresia ”Dacă nu vine muntele la Mohamed…”, însă, uitându-mă pe fluturaș, am zis ”vine Hussein la munte”. Tot acolo. Altă minune nouă, văzută aici, a fost un aparat care ventilează, răcorește, filtrează și stochează particulele din aer și aici, cei cu alergii de sezon, o să îmi mulțumească. O minune, nu alta, produs englezesc, cam scumpușor, dar deh, aerul curat și respirabil pentru un astmatic este mai important decât orice. În noaptea în care am ventilat camera nu am mai folosit inhalatorul, pentru prima dată, de când au dat toate în floare, pentru că de polen nu ai cum să te aperi. Așadar, am zis să vă împărtășesc experiența frumoasă. Iar altă chestie care mi-a luat ochii – au fost păsările, care ciugulesc neobrăzat din mâncarea celor de la McDonalds. Credeați că vrăbiile sunt obraznice? Uitați aici niște grauri! Evenimente culturale, organizate de români continuă. Luna aceasta am fost la spectacolul ”Amantul înșelat” cu Sorin Misirianțu și Ioan Isaiu, organizat de East European Cultural Centre. Ideea nouă, de a crea o comunitate în jurul teatrului, prin aducerea actorilor în sânul spectatorilor, adică în restaurant, de data aceasta, mi s-a părut una chiar frumoasă. Actorii au interacționat și ospătat alături de invitați, servind un vin și povestind până târziu cu mesenii. Iar românii, și nu doar, care se alătură evenimentului au ocazia să se cunoască, să petreacă timpul frumos împreuna. Bilă albă! Iar luna asta aici au s-au ținut mai multe sărbători religioase. Evreii au avut Șavuotul, care eternizează momentul când Tora (cartea sfântă) a fost dată poporului evreu pe muntele Sinai. Timp de trei zile nu au lucrat și au mers în una din nopți la Sinagogă pentru rugăciune. S-au mâncat bunătăți (ca și de alte sărbători evreiești, de altfel) doar că de data această, toate trebuiau să fie pe bază de lactate. Iar musulmanii au intrat în postul de Ramadan. Acest post necesită abținerea de la orice fel de mâncare, băutură pe parcursul întregii zile cam o lună întreagă. Din solidaritate pentru colegii mei de la cursul de engleză, nu consumam nici noi, ceilalți, în fața lor apă și mâncare, așa ca în alte dăți, iar de când am aflat că o altă colegă de a mea, de religie hindusă, nu consumă carne deloc, nu pot să mănânc în fața ei nici sandvich-urile cu șuncă, mai ales cele cu vită. Îmi zicea Ruxanda că toate colegele ei care țin postul Ramadanului s-au rugat de profesorul de sport, să le scutească de la efort fizic mare, pentru că apoi le este sete, și nu au voie să bea decât noaptea. Nu e ușor, dar apoi, ieșirea din post se sărbătorește. Colega mea, Emira, din Irak, și-a tatuat cu henna mâna, pentru că se pregătește de sărbătoare. Se pare că în școlile multiculturale, sunt respectate orice doleanțe ce țin de aspectele religioase, și mi se pare un lucru chiar frumos. Nimeni nu este supus standardizării sau discriminării. Și îi este respectată tradiția și cultura, religia și obiceiul. Nu sunt de acord, însă, când o cultură încearcă să își impună regulile sale, venită fiind într-o altă țară gazdă. Și aici fac referință la marșurile care sunt organizate periodic de una dintre comunități, pentru a cere niște drepturi, exagerate după mine. Dar asta așa, ca fapt divers. Nu sunt adepta discriminărilor de nici un fel, de aceea nu obosesc să admir această conviețuire destul de pașnică a mai multor naționalități pe același spațiu-gazdă. În parc, poți vedea și tineret cu fesele dezgolite pentru bronzat și familii de musulmance cu copii, îmbodolite cu hijab, alături pe pătură. Și adolescenți de culoare, drăgostindu-se unul în brațele altuia, și mame evreicuțe cu copii cu kipa în cap. Unele dintre cele din urmă poartă și peruci, pentru a avea capul acoperit, așa cum le cere religia celor căsătorite. Mai sunt și românce cu cercei de aur de o schioapă, dar și din alea mai religioase cu bentiță sau batic pe cap, prinsă cu două agrafe pe lateral. Poloneze, rusoaice, moldovence, unguroaice, negrese și albaneze – vezi de toate și în același timp. Nu știu, sincer, ce cred unii despre alții, așa, pe adevăratelea, dar, mă bucur că se menține un nivel de respect reciproc și politicos. Oare nu asta ar însemna, totuși, o bună educație? Mai ales pentru cei veniți consider a fi o regulă de aur, care ar trebui aprobată tacit și unanim de către toți. Că pe sărmanii englezi, nu cred că îi mai întreabă deja cineva. Prea târziu pentru regrete. Când voi avea o opinie și în acest sens, o voi împărtăși neapărat. Pentru cei însă, care s-au amestecat aici în culturi și culori, reprezintă un motiv de stres atunci când pleacă în țările de origine. Vecina mea slovacă Kristina, blondă și cu ochi albaștri, căsătorită cu un algerian, ambii absolvenți de facultăți aici în Londra, au copiii mulatri și cu părul creț-sârmă. Seamănă cu tatăl lor. Ea îmi povestește că e ridicol atunci când în Slovacia, familia ei este privită urât, iar copiii întreabă de ce se uită unii așa lung la ei??? Și aici mi-am amintit de piesa celor de la Carla’s Dreams: Fanatic în credință, agnostic sau ateu, Bărbat, copil femeie… docil sau cu tupeu, Cu pașaport albastru, sau simplu apatrid, Cu mască de culoare sau fără de partid, La gazdă, sau… acasă, de la oraș sau sat, Înalt și blond, cu ochi albaștri, sau mai josuț, bronzat… La 70 sau tineri, Din punct. md sau. com, Zâmbim și plângem liberi, Sub denumirea OM Ce-ar fi totuși, indiferent pe unde ne-a aruncat viața, să rămânem, în primul rând, OAMENI!"
5,https://ganduridespletite.com/2018/06/21/beauty-carolush/,"O mică fetiță pe nume Carolina, se naște în Orhei, apoi pleacă să studieze Literele la Oradea. Totuși, ceva acolo, în adânc, nu o mulțumește să se joace doar cu literele. Dorința de a transforma în frumos totul din jurul ei, dar și preocuparea pentru sănătate a îndemnat-o la mai multe. A și reușit. Pentru că, nu-i așa, dacă îți dorești ceva nespus de mult – se poate! Carolina Portărescu, povestește-ne despre tine și despre pasiunile tale minunate! Să încep întâi de toate cu primul lucru cu care ar începe orice femeie cu copii. Sunt mamă a două fetițe minunate. Ele sunt pilonii mei de sprijin, clipele mele de fericire, de liniște și de neliniște; ele sunt izvorul nesecat de putere și de încredere. Dar și izvorul haosului, uneori deloc creativ. De unde pasiunea pentru creație? Ca oricărui copil căruia i-a fost lăsat la îndemână totul, de la rochii vechi, mașină de cusut și draperiile bunicii, am avut toată libertatea de a face orice am vrut eu și m-am folosit cu prisosință de această libertate. Am fost un copil fericit și probabil că sămânța tuturor aptitudinilor vine încă de atunci, din copilărie, când mă puteam ascunde în podul bunicii ca să mă joc printre sacii de făină, când puteam să fac avioane din cărțile bunelului sau să fac torbe pentru păstrat ceapa, pe care, apropo, le vindeam. Cum se îmbină pasiunea cu meseria ta? Meseria de traducător, deși nu pot să o numesc plictisitoare, nu a fost suficientă pentru mine. Pasiunea pentru creație face casă bună cu ceea ce fac eu acum. Însă, doar două dintre ele sunt și sursă de venit, celelalte își așteaptă rândul. Este vorba despre bijuteriile pe care le produci, propriul tău brand BeautiT Designer Jewelry & Accessories și linia de cosmetice naturiste care îți aparține – Cosmetice Naturiste Carolush Beauty ? Exact. De ce anume bijuterii create din piese electronice vechi? Am răspuns atât de des la această întrebare și parcă tot timpul mai rămâne ceva de adăugat. Sunt o adeptă a reciclării și a non-consumerismului, atât de propriu timpurilor noastre, dar până la urmă nu acesta a fost motivul pentru care am început să folosesc aceste materiale. A fost pură întâmplare (neîntâmplătoare) apărută, cel mai probabil, din lungile mele căutări de a face ceva cu totul ieșit din comun. De unde ai învățat tehnologia și ce pare cel mai greu sau, din contra, cel mai haios în procesul de muncă? Tehnica am învățat-o din mers, sau mai bine spus nu îmi erau străine unele instrumente sau tehnici pe care am avut ocazia să le admir încă din copilărie, când bunelul sau unchiul meu își reparau motocicletele. Dar și mai târziu am avut ocazia să îi urmăresc pe fratele și pe tatăl meu care tot timpul meștereau ceva împreună și îi tot rugam să mă implice și pe mine. Haios mi se pare acel moment când descopăr singură vreo funcție sau capacitate nouă a unui instrument. Haios este pentru că atunci mă simt un pionier al tehnicii și o mare descoperitoare, pe când adevărul este că specialiștii sau marea majoritate a bărbaților cunosc deja toate acele lucruri și li se par firești. Cred că mai este timp până să spun și eu că îmi pare firesc să cunosc câte turații poate face un instrument sau altul. Cum de ai avut curaj să pornești și o linie de cosmetice? Nu cred că este vorba despre curaj. Totul a pornit din necesitatea mea personală pentru îngrijire naturistă, încă începând cu anul 2000, când mi-am băgat pe față prima cosmetică și care nu m-a înfrumusețat deloc, ba din contra. Am ajuns să o produc și pentru alții, atunci când m-au rugat să o fac. La început mi-a părut foarte dificil. Și este în continuare. Am urmat cursuri specializate în domeniu, dar, acum patru ani, când m-am aventurat în producția de cosmetică artizanală, nici nu știam ce voi face mai departe. Un plan bine pus la punct nu exista. Nici măcar niște estimări ale cheltuielilor și încasărilor nu am făcut. Ulterior, am descoperit, că de un an mergeam pe minus și atunci am fost nevoită să ajustez cantitatea de ingrediente și multe alte detalii legate de profitabilitate până la urmă. Înțeleg că, totuși, pasiunea pentru cosmetica naturistă a început mai de demult? Cunoștințe despre cosmetica naturista am început a acumula încă din studenție, chiar din primii ani de facultate. Am și acum mii și mii de foi printate, sortate pe categorii și pe care le reciteam de fiecare dată când aveam nevoie de ceva informații. Chiar a veam și un catalog, cu cuprins ca la o enciclopedie Acum mi se pare foarte amuzant dar acesta a fost lucrul care m-a ajutat mult atunci să capăt cunoștințele necesare. Cine sunt clientele tale? Clientele fidele sunt în primul rând persoanele informate despre posibilele daune ale cosmeticii din comerț și despre beneficiile sigure ale produselor naturiste. Sunt și persoanele care, având o problemă de rezolvat, au făcut tranziția bruscă de la cosmeticele cu ingrediente de sinteză la cosmetica naturista. Aici includ persoanele cu acnee, dermatite, alergii, seboree etc. Timp de patru ani am ajuns să am o gama foarte variată de cosmetice, având mai mult produse de îngrijire și tratament decât cosmetică decorativă. Din cea decorativă, în acest moment produc doar ruj. Care sunt reacțiile consumatorilor autohtoni atunci când aud că produsele sunt făcute de tine personal? Sunt foarte diferite, de la caz la caz, de la cele mai colorate până la calmul “Și poartă cineva așa ceva?”, referindu-se la bijuterii. Când e vorba despre cosmetică, am deja un public foarte educat și dornic de a încerca minunile naturii pe propria piele. Bineînțeles că sunt și excepții și întrebări indiscrete și rugăminți rupte de realitate dar m-am învățat deja să privesc lucrurile cu calm și să continui să fac totul sârguincios și cu dedicație. Povestește-ne ceva mai neobișnuit despre ce ți s-a întâmplat legat de experiența ta de antreprenoare sau ca om de creație. Poate despre o provocare? În Moldova, să fii antreprenor, este deja o mare provocare, mai ales când îndrăznești să ai produse mai deosebite. În primul rând mulți te vor privi cu ochi pătrați, alții te vor ignora, unii îți vor pune bețe în roate. A fost foarte amuzant când am pornit afacerea cu bijuterii. Pentru ca a trebuit să dau explicații chiar și celor care nu trebuiau sa mi le ceara despre ce anume va produce firma și cel mai important – DE CE? De ce sunt din piese electronice? De ce nu din pietre naturale și floricele asamblate pentru că, citez „acum sunt la moda”? Soțul înțelege pasiunea ta, sau și el întreabă de ce nu pietre, că poate s-ar vinde mai bine? Soțul este și el un pilon important și fără susținerea, iar uneori și fără de ajutorul lui, cred că avea să fie imposibil să fac unele lucruri. Are o gândire creativă dar în același timp rațională și analitică de aceea apelez în primul rând la el în caz de necesitate. El este cel care îmi hrănește toate pasiunile, mă îndeamnă la aventură sau îmi domolește pasiunile pentru care nu a venit încă timpul. Am uneori perioade de stand by sau un fel de hibernare creativă, din care cel mai des mă scoate prințul meu călare pe vreo idee luminată. Soțul este și el creativ? Este, însă e mai mult un generator de idei decât persoana care să se apuce să facă ceva. Tot timpul îmi va sugera ceva, va veni cu noi idei, îmi va găsi cursuri de perfecționare, însă, niciodată nu va face ceva cu mâinile proprii. Ce ți-ai dori mult să realizezi, dar încă nu ai avut curajul, căci la el ne raportam, de fapt, atunci când ne vin idei noi? În general am un curaj foarte bine dozat și aceste doze, am observat că, depind foarte mult de timpul de care dispun sau de riscurile pe care le implică realizarea unei idei. Am o mulțime de idei, gânduri și vise pe care le doresc împlinite peste noapte, la fel ca și marea majoritate a oamenilor, însă… Totul are un preț iar uneori acel preț depășește cu mult ceea ce sunt gata să ofer eu în schimb. Mi-aș dori să pot aduna atâtea cunoștințe de preț în tot ceea ce fac, încât să le pot așterne într-o carte pe care să o folosească toți cei care ar avea nevoie de o descriere profesionistă a unor procese sau tehnici de lucru. Dar, în general, nu îmi aduc aminte să nu fi avut vreodată curajul sa fac ceva nou și aceasta luând în calcul toate posibilele riscuri sau eventuale pierderi. Deși, trebuie să recunosc, că nu este în totalitate meritul meu. Contează sprijinul celor din jur? Enorm. Am avut tot timpul sprijinul persoanelor apropiate și a prietenilor. Am primit aprobarea lor, iar aceasta mi-a fost suficient ca să mă aventurez să pornesc două afaceri concomitent. Așadar – perseverență, talent dar și, neapărat susținere la început de drum, nu? Te felicit pentru curaj și aștept, curioasă, să văd cu ce altceva nou vei mai veni pe piață, pentru că sunt sigură că surprize frumoase vor mai urma. Mulțumesc mult. Așa este. Fiți cu ochii pe mine!"
5,https://ganduridespletite.com/2018/06/27/institutul-meu-de-arte/,"În ultimul an de liceu dilema mea cea mai mare a fost la ce facultate să dau admiterea. Cu matematicile și fizicile nu mă aveam bine deloc, chimia reprezenta spaima viselor mele cele mai profunde, româna era bunicică doar pentru Litere nu aveam răbdare și nu mă vedeam stând prin biblioteci toată viața. Așa că, ca oricărei tinere de 16 ani mi-a venit inspirația – voi da la Arte, la Actorie. Nu că aș fi avut aspirații artistice înalte, ci pentru că, în mintea mea, atunci când nu știai să faci mai nimic, te făceai actor. Fericirea din ochi mei a dispărut atunci când tata a spus clar și răspicat – Nu! Și asta chiar nu ii stătea în firea tatălui meu, profesor la Arte de mai bine de 30 de ani pe care contam că îmi va facilita totuși admiterea. Degeaba mi-am încercat toate manevrele forte de convingere – nimic și gata. Am obținut, în schimb, o excepție de la regulă. Să dau admiterea la Arte, doar că la Culturologie (acum se numește Management artistic, dar tot șomeri continuă să producă), pentru că la Arte admiterea se dădea cu o lună înaintea celorlalte facultăți din țară. Talentul este așa o abilitate, să zic, subiectivă, astfel că până nu încerci marea cu degetul, nu ai de unde să știi dacă ești genial sau nu. Și dacă nu reușeai, mai aveai timp să te îndrepți spre o meserie mai pentru oameni cu picioarele pe pământ. Și cum la Jurnalistică, facultatea la care intenționam să depun, de fapt, actele, locuri erau puține la buget, iar de contract în familia mea nici că se pomenea, m-am prezentat la examene la Arte, pentru a mă asigura cu un loc printre studenți. Am recitat din Nichita Stănescu ”A venit toamna,/ acoperă-mi inima cu ceva…” frumos, jalnic, cu o lacrimă în ochi și gata, am fost admisă! La secția fără frecvență. Cu un colectiv total neașteptat: în afară de colega mea de bancă, o fetiță tinerică, care intenționa să facă două facultăți în paralel (ca să se asigure, la fel ca mine) grupul meu consta din domni și doamne cam de vârsta mamei mele, veniți de prin raioane, angajați și directori ai Caselor de Cultura regionale, care veniseră disperați să obțină o diplomă de studii superioare în domeniu, pentru că se zvonise despre o lege care îi va zbura de la serviciu, în caz că nu au diploma necesară. Haz de necaz. Mai ales, la orele de limba franceză, în care acești colegi ai mei încercau să adune toată franceza din satul lor natal, sunându-și copiii de la telefonul fix din holul instituției și încercând să răspundă la ore cât mai franțuzește ” aujourd ‘ hui nous avons préparé … Niște adulți cărunți și cu chelii, oameni care aveau și animale pe lângă case și pământuri de prășit, puși într-o postură hilară de-a dreptul, de-a se simți mici și neputincioși. Una dintre colege, Olga, lucra la vama din Leușeni, parcă, și era un pic mai îndrăzneață. Ea, împreună cu Liuba cea cu ochi frumoși și cu ”strelci” negre și bine conturate la ochi și cu Domnul Topor, președinte de Centru Cultural din nu știu ce sat, o luau mai cu glumele pe profesoara tinerică de franceză, ridiculizând și mai mult situația în care se aflau. Domnul Topor îi tot promitea că dacă trece examenul o ia de noră pentru fiul lui – gospodar de-a dreptul și cu ceva pământuri pe acolo și îi tot arăta poza din portmoneu. Iar argumente de genul că franceza nu este cea mai importantă pentru un artist, pentru că arta nu are nevoie de traducere, a funcționat. Fata a fost drăguță, mai degrabă miloasă și nu ne-a chinuit foarte tare – trecându-ne ”admis” la toți pentru că am știut să declinăm verbele ”avoire” și ”etre”. Vrăjeala asta însă nu a trecut și la ora de Logică – altă piatră de încercare pentru colectivul meu de ”tineret”. Cu logica nu te pui și mai ales, cu profesorul de logică, un domn burtos, sever, care pe lângă orele de la Arte, mai avea ceva funcție frumușică. Așa că am tocit toți împreună definițiile și schemele cu un R (adică rațiune) mare, încercuit în mijloc și săgețile de jur împrejur și ne-au băgat pe noi, astea două mai tinerele, la înaintare, ca să salvăm pielea colectivului. Atât îmi mai amintesc de la acel curs. De fapt, cam puține și de la multele celelalte. Ce nu pot uita, însă, este atmosfera din interiorul Institutului. Îi priveam cu invidie și admirație pe cei, care totuși au intrat la secția Actorie și Regie. În sălile lor de repetiții, pline de fum dens, că se fuma la greu, se jucau scene haioase, se trăiau drame și vieți adevărate, cu copii nou născuți legănați printre scaune de colegi, când părinți erau în scenă. Cu nopți repetând scenarii, întinși grămadă pe saltelele vechi de pe lângă calorifere. Intram în acele săli pentru a-i privi dintr-o parte, pentru a le admira curajul și nebunia de a-și urma visul, chiar dacă, ulterior, pentru majoritatea dintre ei, această meseria a fost începutul sărăciei și al plecatului peste hotare. Sau al unui bussines de tipul ”cupi-prodai” înjghebat din disperare. Cu excepția câtorva, care au prins posturi de prezentatori de știri, pe la diverse canale media și a unităților care au reușit să ajungă în teatre, restul și-au dus dezamăgirile și neîmplinirile pe umeri toată viața. Știa tata ce știa. Am intrat ulterior și la Jurnalistică – tărâmul făgăduinței – cu bursă chiar – și puteam să nu mai calc pe la Arte. Dar de două ori pe ani, în vacanțele de la USM, mergeam în continuare la puținele cursuri și examene de la Culturologie. Iar după ce am plecat la Cluj, tot în vacanțe susțineam examenele, învățând în tren, an de an. Pentru că îmi erau toți dragi și nu am vrut să îmi abandonez ”barca”. Pentru că atmosfera din Institut era una magică. Iar ceaiul cu lămâie de la barul din subsol avea aroma libertății gândului și a exprimării artistice. Balul de final a fost, la fel, unul de pomină. Am fost nevoită, însă, să renunț la cel de la Cluj, pentru că au fost fixate în aceeași zi. Îmi pare rău acum că am ratat niște momente faine și mai ales niște dansuri, inclusiv cu Domnul Emil Boc, simpaticul profesor de Drept Constituțional, viitor Prim Ministru al țării și Primarul actual de Cluj, care le-a dansat pe toate fetele la rând și pe care îl simpatizam fără excepții. Ca o paranteză fie zis, avea Domnul Boc o memorie incredibilă, de a ne cunoaște pe fiecare student pe nume și de a ne zice notele luate la teste, fără a se uita pe vreo hârtie. Dansul acela nedansat mi-a rămas în minte de atunci. Ca și un mic regret. Dar asta este. În schimb, am avut parte de un mare chef la barul din parcul de lângă Institut, cu vin din beciurile colegilor mei și plăcinte coapte de soțiile acestora și trimise cu autobusul. În acele case, unde s-au copt plăcintele, se sărbătoreau fotoliile călduțe de la Cluburile Raionale, ștampilate frumos acum pe diplome de carton. Cu multe sârbe și cu hore, așa ca la țară, cărora le făceam față cu greu, orășeanca de mine în rochia roșie mulată, pe care o aveam încă de la balul de absolvire din liceu și pe tocuri, pe care așa nu știam să merg. Iar Domnul Topor, care își luase ”admisul” de la franceză, și cam multe pahare peste doza zilnică recomandată, uitase de promisiunea dată profesoarei tinerele și mă tot ”încerca” de noră pentru frumosul lui băiat. Zilele trecute am dat de poza noastră de grup – ”venetka” – de la acea promoție. Anul 2000. Și mi-am amintit de ei, oamenii care au existat, pentru o scurtă perioadă de timp în viața mea și pe care am știut încă de e atunci, că nu prea mai am cum să îi mai revăd…"
5,https://ganduridespletite.com/2018/07/15/unsprezece-luni-si-un-jurnal/,"Și a fost seară și apoi dimineață. Și a fost ziua întâi. Voi începe jurnalul cu seara de duminică, pentru că nu am putut să nu vă povestesc despre marea engleză pe care am văzut-o pentru prima dată și care ne-a așteptat cu o apă caldă și zi fără vânt – cum mai rar se întâmplă. Iar cadoul oferit de mare pentru a noi a fost refluxul, pe care nu îl mai văzusem niciodată până acum și care mi-a scos la lumină o mică parte din viața subacvatică plină de cuiburi de alge, plante marine, crabi care își căutau loc pentru dosit și multe scoici vii, care nu s-au rușinat să ne scuipe. A fost o descoperire pentru noi, adulții, darămite pentru copii. Luni Greu este după așa o experiență să te trezești luni dimineața și s-o iei de la capăt cu cotidianul banal și obositor. Iar sună ceasul la 7, snooze-ând de 3 ori (cine o mai inventat și snooze-ul ăsta, prost n-a fost). Iar fac trei sandwichuri diferite, pentru gusturi și vârste, diete și mofturi, încercând să nu le zăpăcesc din nou. Iar îmi dau seama, uitându-mă în oglindă că nu mai am 25. Mă lasă și memoria, observ de la o vreme, dar încerc să alung gândul și să mă focusez pe lucrurile mai pozitive. Se știe că luni e o zi grea pentru toți. Poate de aici vine tonalitatea în minor cu care m-am trezit. Fiică-mea e trează de la 6. De atunci își tot aranjează coafura. Placa de păr sfârâi e. Miroase a parfum și fixativ. Pe masă stă întins tot evantaiul de ustensile pentru un machiaj discret, dar se pare că foarte necesar la 14 ani. Aș zice ceva, dar îmi amintesc de diminețile mele de la aceeași vârstă, când mă chinuiam mult cu un breton care trebuia să stea neapărat țeapăn, ajutat de apă cu zahăr (fixativ de unde în acei ani?) și mă las păgubașă. Nimic nou sub soare. Adolescentele și preocuparea exagerată pentru exteriorul său. Cică așa e și normal. Fie. Trezesc băieții. Aceeași nemulțumire ”De ce tot globul nu mai învață, iar în Anglia e școală până pe 25 iulie?” despre care aud în fiecare dimineață. Același răspuns: ”Las că tare nu v-ați spetit anul astă. La cât de lejeră e școala de aici față de cea din România nu merită să vă plângeți!” Și iar nu ajungem la niciun numitor comuni și fiecare preferă să închidă subiectul. Cel mai mare – trosc – căștile în urechi și ”nu-te-văd-nu-te-aud” o ia la alergat spre școală. Iar iese pe ultima sută de metri. Să mai încerc să-l reeduc în acest sens? Sau îl va pune viața la punct? Mizez pe varianta din urmă, pentru că îl mai am pe cel mic, iar de ceva timp nu mă mai pot focusa decât pe o singură problemă. ”Hai, ieșim odată?” îi zic. Abia atunci observ că încă doarme din picioare. Răbdare pentru educație și consecvență cu al treilea nu mai am. Îl îmbrac în viteză, îi trag șosetele până la genunchi (acțiune greșită desigur, dar este o soluție de moment) și îi aburc ghiozdanul în spate. Dacă ar fi după el – l-ar uita în fiecare dimineață. Are ăsta micul alte priorități în viață și nu școala: universul, găurile negre, recordurile guinness, banuții pe care îi adună pentru că vine ziua frațlor mai mari peste o săptămână și neapărat vreo idee de afacere. Are certitudinea că dacă i-ar veni o ideea genială – nu ar mai fi nevoit să termine școala. Cu așa planuri mărețe îl și las la poarta școlii, de unde nu mai am dreptul să îmi însoțesc copilul. Gata – acum pot să mă gîndesc și la mine. Fug la cursul de engleză. Fac o oră pe drum. Oameni de peste mări și țări. Culori, culturi, naționalități de care vrei și vrei mai puțin. Toți vin să învețe. Aflăm din dialogurile care fac parte din procesul de învățare că unii îs de peste 6 ani în Anglia și abia acum au venit la curs. Cică au stat prin comunitățile lor și au lucrat cu de-ai lor și nu au avut nevoie de engleză. Cum vine asta – să vii într-o țară străină și să nu te apuci să îi înveți limba??? Nu că nu aș mai cunoaște asemenea specimene, și nu doar în Anglia, dar în capul meu ceva nu se leagă la acest capitol. Ies de la curs, verific messengerul , whatsup -ul și mail- ul. Din Cluj mă sună prietena mea care a rămas să se ocupe de firma de acolo pe care o administrez. Dumnezeu mi-a trimis oameni buni în jurul meu, știu și apreciez asta. Trebuie întocmite niște facturi, verificate niște calculele, închisă luna și efectuate niște plăți întârziate. Zilnic oscilez între trei lumi pe trei dimensiuni: Moldova – de unde am venit și unde îmi sunt rudele, România unde am stat în ultimii 20 de ani și Anglia, față de care raportez acum orice. Este incorect să compar mere cu pere și cu prune, așa este. Dar inevitabil o fac. Amân problema pe a doua zi. Acum trebuie să mă gândesc la ce mai este în frigider și alerg cu lista mai întâi pe la școală să îmi iau copilul cel mic și apoi la magazin. La cât de bine merg lucrurile în România în ultimul timp, zău că mi-ar prinde bine o ideea de afaceri de a lui ăsta micu. Că se cam îneacă barca… Marți Iar ceasul, iar snooze-ul, iar sandwichurile, aceleași ”De ce?”-uri. Hai că azi e mai bine. E adevărat că mi-am propus ieri să citesc un pic, dar am adormit trunchi. ”Așa a fot să fie” mi-am zis. Poate că este mai important uneori, pentru o atmosferă sănătoasă în familie, să fie mama mai odihnită decât mai citită. E un adevăr pe care l-am realizat târziu. Ei, dar așa e în tinerețe – le vrei pe toate și deodată. În drum spre cursul de engleză mai privesc o dată înregistrarea de la ședința de judecată a lui Dorin Chirtoacă cu audierea lui Grozavu, care s-a transformat miraculos din acuzat în martor. Pentru mine este un subiect sensibil. Mult prea. După ce constat în ce hal a ajuns justiția de la noi și în ce bătaie de joc și mascaradă s-a transformat, după ce mi-am amintit de acele filmări cu băiatul omorât în bătăi crunte în penitenciar (Andrei Brăguță, parcă), după ce au fost invalidate alegerile, înțeleg că sunt mai în siguranță aici, printre tot amalgamul astă de străini și într-o țară adoptivă. Fără nici o clipă de regret sau remușcare, sunt sigură acum că am procedat corect plecând. Și poate să mă învinuiască oricine de lipsă de patriotism sau de lașitate. Siguranța copiilor mei, dreptul la o viață demnă, la o societate sănătoasă și mai ales la o justiție corectă este mai presus de orice insinuări lirico-dramatice. Așa gândesc ca mamă, în primul rând. Pentru cei rămași în țară nu pot decât să îmi declar admirația și respectul, dar văd că în Moldova se îneacă nu doar barca, ci și tot portul cu ultimele corăbii rămase. Închid telefonul și mă comut pe realitățile văzute de pe geamul autobusului roșu etajat. Mă liniștesc la văzul tufelor de hortensii și ale bătrânilor eleganți care merg să își savureze cafeaua. Apoi îmi amintesc cu groază că am de refăcut niște calcule pentru firma din România. De ce a fost nevoie de atâtea modificări legislative care să sugrume micul întreprinzător? Pe cine deranjam, în fond? Ei, poate-poate se vor îndrepta lucrurile, pentru că observ că revolta oamenilor ia amploare. Da de se întâmplă o minune. Citesc că a fost demisă Laura Kovesi. Lovitură urâtă pentru justiția românească. Ziceam eu ceva mai sus despre barcă…. Miercuri Idem , ibidem primului rând a zilei de marți. Examen la engleză. Avem de scris o plângere pe orice temă. Adică ne putem lega de orice. Am mai spus-o și repet – pe lângă faptul că Anglia oferă beneficii și ajutoare sociale, gratuitate în învățământ și sănătate, noi, emigranți suntem învățați din start cum să scriem o plângere. De-a râsu-a-plânsa. Ș-apoi se miră englezii că au năvălit cam mulți. Dar măcar cei veniți învață limba și nu le reproșează englezilor că ”ne govoriat na celoveceskom iazâche”. Mă sună soțul meu. Nu găsește bilete de avion pentru a veni acasă în week-end. O fi legat de meciul de fotbal care urmează? Greu de zis. Mort-copt caută soluții pentru că luni cel mai mare împlinește 16 ani. Cum fără tati la un astfel de eveniment major? Ajung la școală – primesc un plic. În el este prezentată situația școlară a fiului meu mai mic. Una similară am primit și în iarnă. Acum trebuie să le compar doar și să văd unde a evoluat și unde mai este de lucru. Fără medii pe clasă, fără clasamente, fără note cerșite și ură semănată între colegii care se compară între ei (în sistemele românești și din Moldova așa a fost). Fără ”prostul” sau ”tocilara clasei”. O soluție genială, care descurajează comparațiile cu capra vecinului și ne oferă un raport față de propria evoluție. Așadar – se poate! Aflăm că învățătoare pleacă de la anul. Mămica românca a sugerat să adunăm câte zece lire. Nu s-a opus nimeni. În fiecare an în Anglia se schimbă învățătoarea și asta pentru ca să nu existe favoriți și pentru ca elevii să se obișnuiască cu diferite stiluri de predare. Aici încă mă mai gândesc dacă e bine pentru copilul meu, care de-abia s-a obișnuit cu Danka și simt că va fi cu scârț la începutul noului an școlar. Primesc un sms de la cel mai mare. A întârziat. Pentru asta are ”detenție”, adică va sta o jumătate de oră după cursuri într-o sală pentru a-și face temele. Asta e! Viața ne pune la punct pe toți. Apropo. Astăzi joaca Croația cu Anglia. Nu pricep mai nimic în fotbal, dar văd că englezii se pregătesc pentru eveniment. Peste tot se vorbește despre asta, se arborează steagul Angliei pe geamuri, balcoane și mașini. După ani de zile de înfrângeri astăzi au o șansă. Ar trebuie să îmi exprim și și eu solidaritatea? Cred ca da. Așa ar fi ”politically corect”. Joi. De dimineață același ritual în bucătărie. Cel mare îmi zice delicat că iar i-am pus sos de roșii în loc de maioneză la sandwichul cu șuncă. Și îmi sugerează să îmi notez pe frigider compoziția, ca să nu le tot încurc. Mda, asta îmi dă de gândit. Fiică mea, cea-trezită-de-la-șase îl duce pe Mihai la școală ca eu să pot să fug la un consult medical, pentru care am fost programată încă din mai. Aici așa funcționează:te duci la medic, zici care e problemă, iar acesta îți cere o programare la specialist și te întreabă dacă ai nevoie și de translator. De data asta îi zic că mă descurc și fără. Apoi îți vine scrisoare acasă cu data și locația spitalului. Ajung ghidată de google maps și, evident că, nu găsesc intrarea. Sun la numărul clinicii. Îmi răspunde un domn care mă întreabă apoi dacă sunt româncă. Bingo! E tot român și îmi explică pe unde să intru în spital. De condiții – nici nu mai zic. ”Vă simțiți ok?”, ”Aveți nevoie de ceva?”, ”Sunteți în regula?” Cam asta am auzit pe toată perioada investigației. Iar apoi, pentru că venisem pe nemâncate, am fost anunțată că există aparate de ceai și cafea în sală, să mă servesc ca să prind forțe. Și totul, desigur, gratuit. Rezultatele investigațiilor vor fi trimise medicului de familie peste cinci zile. Atât. M-am simți a câta oară într-n film SF. De când am ajuns în Londra mereu compar și compar și îmi dau seama totuși că diferențele sunt enorme. Beau cafeaua, privind la televizor știrile despre vizita lui Donald Trump în Anglia. Off, politica asta… Mă întorc spre casă, făcând poze peste poze clădirilor vechi, care pentru mine sunt bucăți de istorii. Surprind control în autobus, deja a doua oară în aceeași zi. Ne verifică cardurile de transport. Nu există negociere. Un grup de tineri face scandal pentru că nu au plătit și sunt rugați să coboare. Doamna zdravănă, de culoare, își cere scuze de la restul pasagerilor pentru disconfort și sună la poliție. Adolescenții coboară în fugă, iar după ce se închid ușile, nu se rușinează să își arate degetele din mijloc, colorate (și albe și măslinii deopotrivă), ca să își exprime revolta. O privim compătimitor pe doamna care i-a dat jos. Jobul altuia mereu pare a fi mai ușor. Asta până nu te pui în pielea lui un pic. Vin acasă în speranța că voi scrie despre lunile mele londoneze, care au apărut ca și o soluție pentru a nu răspunde mereu la aceleași întrebări despre cum e aici și ce mai e nou. Dar se pare că în luna aceasta, jurnalul pe care îl scriu acum va fi suficient. Îmi sună telefonul. Nepotul unei prietene a venit în Londra și mă roagă să îi caut un servici. Încep a suna în stânga și în dreapta. Oameni suntem. Trebuie să ne ajutăm. Fug la școală, apoi la cumpărături. Mâncare, călcat, curat – ca orice femeie fericită :). Seara verific traficul de pe blog. Se pare că ultima poezie despre străbunica mea, din rubrica #duminicaezidepoezie, a atins corzi sensibile. Primesc mesaje în care unii cititori îmi scriu că versul alb este unul apreciat acum, iar alții care îmi zic că nu înțeleg acest tip de poezie, fără rimă. Este o dilemă și pentru mine încă. Dar scriu așa cum simt. În fond, autenticitatea vine din emoția pură. Și consider că asta contează cel mai mult în cazul versurilor. Vineri Este ziua preferată a tuturor pentru că orele se termină mai repede la școală. Fiică-mea îmi cere patru lire pentru un spectacol pe care îl vor avea la școală. Cel mic mă întreabă de departe dacă mai am bani pe card, că vrea să își mai cumpere ceva batlepass -uri pentru Fortnite – oricum nu înțeleg nimic și îi zic că dacă are bani adunați – poate, de ce nu. Din bugetul lui, desigur. Cel mai mare iar zâmbește pe sub nas – este singurul care știe să își adune banii. Asta tot a învățat-o cu timpul. Știe că și el a trecut prin etapa prin care trece acum Mihai – gestionarea incorectă a bugetului – sedus fiind mereu de noi tentații, dar e sigur că doar așa se învăță. Prin greșeli. Și apoi la sfârșit de lună când cel mic va ajunge să împrumute bani de la fratele lui – ăsta îi va explica ce cheltuieli inutile a făcut. Educația financiară tot din copilărie trebuie făcută. Altfel o dai în bară mai grav la maturitate. Au plecat împreună spre școală. Astăzi am timp în sfârșit să scriu. Cafeaua, laptop-ul în față. Restul paginilor le închid. Îmi distrag atenția. Și înțeleg că scriu tot ce îmi vine în minte acum și nu ce mi-am schițat ca plan. O fi instantaneul mai viu și sincer? Poate. Las textul așa. Între timp pregătesc în oale câte ceva, așa ”ca printre altele”. Că doar vin la amiază copiii flămânzi. Iar scrisul este așa o chestie – nici ocupație serioasă nu poți pretinde că este și nici bani nu aduce. Așa că prioritatea o are oala plină. Cel puțin atâta timp cât încă am pentru cine găti. Apoi vor pleca și ei în lume… Fug la magazinul unde fac voluntariat. Două ore pe săptămână este minimumul obligatoriu. Stau la casierie, încasez bănuții. Schimbăm politețuri cu clienții. Colegul indian, Mucash, iar mănâncă din ce i-a pus soția în caserolă – fructe și legume. Dietetic totul, dar pline de condimente. Managera româncă, Marinela, mereu plină de viață, revenită din vacanță povestește despre Sardinia. Voluntara iraniană, Minu, se plânge de căldurile care au fost săptămâna asta, iar tinerelul nou-venit din Franța, face și el voluntariat pentru a învăța limba engleză. Începem a ne da toți mari că știm și noi franceza și dă-i cu expresii învățate la școală. Pufnim în râs. Râd și clienții. Fug să îl iau pe Mihai de la școală. Îmi zice că îi este dor de prietenul lui polonez, Kaspar, care s-a întors înapoi în Polonia cu familia, după nouă ani de stat aici. O fi din cauza fricii Brexit-ului? Pe drum îmi zice că astăzi li s-a citit povestea despre doi pinguini homosexuali care au înfiat un pui mic de pinguinaș. ”Care este morala poveștii, mamă?” mă întreabă. Îl rog să mă lase un pic să mă gândesc. Modernitatea necesită timp de updatare. Iar eu vă ziceam mai sus, că mă focusez mai greu de la o vârstă încoace. În cazul dat nu reușesc chiar deloc.”Hai mai bine să îți citesc din ”Jurnalul unui puști!”” îi zic. Deja nu îmi mai pare o lectură tocmai nepotrivită, comparativ cu cea de la școală. Pentru prima dată în viață realizez că nu pot contura o morală imparțială a unei povești. De fapt a mai fost una – ”Hensel și Gretel” pe care așa și nu o înțeleg definitiv. Chiar nu sunt în stare. Și de ce a fost nevoie să le citească în clasa a treia asemenea poveste? Poate să scriu o plângere, că tot am învățat la curs? Sau dacă tot am venit într-o altă lume să încerc să mă obișnuiesc cu regulile casei? Cred ca ar fi mai ușor pentru toți. Astăzi trebuie să vorbesc cu mama. Nu am vorbit deloc săptămâna asta. Curios lucru se întâmplă de la o anumită vârstă. Mama îți devine cel mai bun prieten. Exact ca în bancul ăla vechi: cuvintele ”ortopedic” și ”reumatism” devin subiecte comune de discuții. Și îți dai seama că în copilărie o vedeai cu alți ochi. Acum văd copilul din ea, femeia din ea, luptătoarea din ea. Cum de a reușit să țină casa sătulă în timpurile în care nu se dădeau banii cu jumătățile de ani? Cum găsea soluții mereu, de ne împletea din pulovere vechi, haine noi, și din bucăți de stofe primite cadou, ne cosea rochii și fuste? Nu înțeleg nici până astăzi. Ea este eroul meu în viață. Iar de tata – nici nu mai zic – dragoste în formă pură necondiționată. Părinte fiind, realizez cât de mult a contat amprenta paternă asupra devenirii mele. Și iar simt ochii plini de lacrimi, chiar și de au trecut deja 8 ani de când nu îl mai am. Îmi doresc să reușesc să își amintească și despre mine copiii la fel. Cu mult dor. Atâta vreau. Și mă culc cu gândul la faptul că sunt toți bine, sănătoși și au un acoperiș deasupra capului. Ce îți poți dori mai mult de atât? Adevăr simplu auzit încă de la străbunica, dar sensul căruia îl înțeleg abia acum. De-am avea un pic mai multă înțelepciune, viața ar putea fi privită printr-o altă paletă de culori…."
5,https://ganduridespletite.com/2018/08/14/linii-trase-dupa-un-an-si-o-viata/,"Exact ca astăzi, acum un an, am luat copiii, bagajele, am încuiat ușa apartamentului de pe malul Someșului, am mai verificat încă o dată cutia poștală și am plecat la aeroport. După mai bine de 17 ani stați în România, unde venisem la studii, îmbarcarea spre Londra a fost ca un salt spre un mare necunoscut. Or, necunoscutul sperie. Emoții mari au fost legate mai ales de adaptarea copiilor la școli, la mediul nou diferit de cel cald și calm al Clujului. Acum, revenind în vacanță la Cluj, înțeleg că orașul va rămâne mereu ca un părinte la care voi reveni cu drag, care mă va aștepta la fel de cald și unde, probabil voi prefera să și îmbătrânesc. Totuși, de ce am decis să plecăm? Întrebarea mi-a fost pusă la un post de radio din Chișinău, unde am fost invitată vara aceasta și abia atunci, după un an londonez, am putut contura un răspuns pertinent. Am dorit o schimbare, o confruntare cu lumea mare. Un bun antrenament pentru a cunoaște și evolua, a compara și a prelua. Un minunat exercițiu pentru copii de a interacționa cu o altă societate, de a se integra în noi comunități și de accepta că diferențele dintre culori, culturi, religii și moduri de viață fac parte din minunata paletă a lumii. Orice schimbare implică un risc asumat, dar, oare nu riscând doar și încercând să îți depășești condiția poți spune la final de ani că da, ai încercat-o și pe asta. Noi, adulții, cred că ne facem griji mult mai mult decât e necesar în cazul capacității de adaptabilitate ale copiilor. Mai greu de fapt e cu noi – cu fricile noastre, cu tabieturile create și confortul care, de multe ori, ne plafonează. Ieșirea din acea ”zonă de confort” periculoasă, de altfel pentru orice tip de evoluție, este indubitabil însoțită de stres. Dar, privită ca și o deschidere către altceva, în final duce la acea stare de satisfacție: da! am vrut să văd cum e altă viață și culmea, a fost mai bine chiar decât m-am așteptat. Știu, retrospectiva de astăzi nu este una haioasă, ca de obicei, dar sunt meditațiile mele privind în urmă acest an londonez și mai ales retrospectiva evenimentelor, ale stărilor și ale oameni frumoși pe care i-a adus în calea mea. Și doar pentru că am încercat, depășind orice barieră. Pentru că a avea haine și obiecte personale în trei case, în trei țări și prin pod pe la prieteni nu este tocmai un lucru confortabil, dar, nici motiv de a nu mai cunoaște alte zări și, mai ales, oameni diferiți. Oameni ce-și târăsc propriile povești și destine prin lume. Iar lumea e atât de fermecătoare încât e păcat să stai pe loc, mai ales când ai o șansă. Înapoi oricând poți da. Când vor cere oasele odihnă la băile sărate de la Cojocna și la Băile Termale de la Felix, destinații atât de apropiate Clujului, sunt sigură că exact aici voi reveni. La calmul și liniștea de pe malul Someșului. Dar până atunci, cărările ne duc spre noi aventuri. Am mai realizat în acest an că ratăm multe, de altfel, tocmai din cauza confortului care ne seduce mieros. Nu avem curajul să trăim totul și din cauza așteptărilor false și mai ales ale ”momentelor potrivite”. De unde știm, însă, când e acel potrivit? Sau, mai facem greșeala de a ne lua după poveștile și experiențele altora, ratându-le pe ale noastre. De fapt, am învățat în timp să nu mai am așteptări – nici de la obiecte, locuri, dar mai ales, de la oameni. Să mă dezbrac de prejudecăți și de stereotipuri. Și lucrurile luate așa cum sunt, cu bune și rele, cu imperfecțiunile umane acceptate și cu greșelile personale asumate te fac să trăiești aici și acum, viu și adevărat, într-o realitate și nu într-o așteptare continuă a ceva mai bun, dar care încă nu e și neapărat va urma. Și dacă nu? Dacă exact ziua de azi a fost cea mai adevărată, plină de emoții, de oameni noi, de o cafea bună sau de cuvinte calde, atunci de ce să nu o savurăm? Am învățat că și de e greu – poți privi lucrurile printr-o sticlă colorată și cât de sărac nu ai fi – tot ai ce oferi dacă ești Om. Știți de unde? De la moldovenii mei. Cât am râs în săptămâna în care am stat la Chișinău – nu am mai râs de un an întreg, cât am primit în acea săptămână – îmi va ține inima caldă până la următorul an. Iar ce nu am putut scăpa cu vederea este că în Moldova oamenii au un dar aparte – de a iubi viața, așa precum o au și de a căuta micile bucurii acolo unde nici un străin (londonez sau nu) nu le va vedea. Mereu cu optimism și mai ales cu glume bune. Chiar și de în țară e jale. O fi un mecanism de supraviețuire? Probabil. Acolo unde a murit speranța, te mai ajuta doar umorul. Postarea de astăzi este despre mamele mele – Moldova și România – de fapt două bătăi ale aceleiași inimi!"
5,https://ganduridespletite.com/2018/09/17/cand-google-maps-ul-a-fost-inselat-cu-citymapper-ul/,"E interesant să îți recitești textele scrise acum fix un an, când primii pași parcurși într-o țară nouă sunt cei mai confuzi. O primă privire asupra lucrurilor urmează a fi infirmată sau confirmată ulterior în ani. Nu aș ezită să scriu la un moment dat că anumite lucruri îmi par acum diferite, le-am văzut și partea neplăcută sau să recunosc că la o primă privire le-am văzut distorsionat. Aștept încă acea parte întunecată (care nu are cum să nu existe în orice situații, țări sau oameni) pe care să o identific și neapărat să o împărtășesc ca și parte a unei reflecții întregi și obiective. Dar încă nu. Încă nu mi se arată. Și continui să compar doar niște realități, încercând să discern părțile practice și mai ales să le și preiau. Sunt și lucruri, însă, care și acum îmi par încă ciudate. Așa și nu înțeleg rostul unui cărucior prevăzut special pentru căței, care, deh, probabil că obosesc și ei sau li se murdăresc lăbuțele, așa și nu am priceput, dar, în schimb mi-am luat cărucior pentru produse. Da, m-am împăcat și cu asta, cu toate că încă nu îndrăznesc să mă privesc în vitrinele magazinelor cu el. Mi-a trebuit cam un an. Da, da, cărucior din ăla ce se consideră la noi a fi de babe, dar de fapt reprezintă respectul pentru corpul tău chinuit, care, spre minunata-vârstă-de-patruzeci, știe foarte bine să îți reamintească actele de ”vitejie” din tinerețea-fără-de-minte. Că doară nu l-a ascultat nimeni la timpul cuvenit, iar în viața asta toate ți se întorc la un moment dat, fiți siguri. Apoi, admir în continuare mărinimia oamenilor de a lăsa obiectele netrebuincioase, în stare perfectă de funcționare, pe marginea străzii sau în fața caselor, pentru a le lua cei care au nevoie. Știu că puțini sunt oamenii care recunosc că au cules din aceste roade, eu, însă, pot zice că am depășit și acest prag psihologic și am adus acasă o cască pentru bicicliști nou-nouță. Și nu vă zic că eram cu copiii mei care m-au acuzat că am ajuns să adun gunoaie și că nu o vor purta niciodată – eu m-am ținut tare. Acum am o cască galbenă de toată frumusețea și nepurtată de nimeni, dar nu o arunc. Simt că am mai depășit o barieră psihologico-stereotipică a obiectelor second-hand și chiar sunt mândră de asta. Acuma, fiecare puteți judeca cum doriți – I did it! Îmi place la nebunie să observ oameni în metrou – sute de culturi captive pe câțiva metri pătrați pentru o perioadă de timp își manifestă comportamente aparent ciudate dar perfect normale, dacă e să le privești dintr-un alt unghi. Un domn și-a scos picioarele din papuci pentru că îi erau umflate, o altă doamnă, cu turban și cercei galbeni și-a scos andrelele și a croșetat tot drumul. Alții – își scot cărțile de rugăciune sau sandvich-urile, kindle-urile sau cuvintele încrucișate – și uite așa merg toți unii lângă alții în liniște și pace. Până și cu cerșetorii sau oamenii care ocazional dorm pe stradă nu are nimeni nimic. Vrea omul să își pună sacul de dormit sub un stâlp cu reclame – să fie sănătos. Cu toată această libertate de acțiune încă mă mai obișnuiesc. Analizez și mă abțin să judec. Și de la școală am primit vești bune – cei mari au fost mutați în seturi mai avansate, adică adecvate nivelului lor de evoluție. Sistemul britanic de învățământ are o structură diferită față de cel românesc. Toți copiii din același an de studiu sunt evaluați la finalul fiecărui trimestru. Ei merg la materii în grupuri diferite – numite set. Dacă copilul are abilități mai bune la matematică și mai puțin bune la engleză, atunci el va merge în setul unu la mate și în setul trei la engleza. După trei luni se reconfigurează seturile – cei care au avansat, merg la setul mai înalt, cei care au regresat – la cel mai jos. Este o continuă mișcare și ambiție de a avansa, raportată doar la propria persoană, în același timp permite o dezvoltare adecvată fiecărui copil în dependență de abilitățile pe care le are la anumite materii. Că doar numai școala sovietică ne cerea să fim genii la toate – chiar și de unele materii erau chinul de pe lume și coșmarul vieții pentru noi. Iar faptul că la școala celui mic au introdus ore de înot (cu transportul gratuit inclus din partea școlii) mi se pare cea mai bună veste pentru anul acesta de învățământ. A, da, și faptul că prima zi de școală, pe care am prins-o pentru prima dată (anul trecut venisem mai târziu) e fără mult alai, flori, cadouri și mame coafate – m-a bucurat și mai mult. Respectul pentru cadrele didactice nu se măsoară în mărimea buchetului de flori. Mai bine i-am învăța să îi asculte, că aici am înțeles că este o mare problemă în școlile britanice – copiii au mai mult drepturi decât profesorii lor, iar asta dă mari bătăi de cap. În schimb, o altă regula, cea referitor la absențe îmi dă de gândit.Pentru fiecare zi de absență nemotivată – atenție – adică fără scutire medicală, fiecare părinte plătește consiliului local (care primește raportul absențelor) câte 60 de lire. Așadar – 120 de lire per familie. Dacă mai ai și trei copii – o zi de absențe de costa 360 de lire. Cum vi se pare? Eu zic că se exagerează. Iar să alergi la medic la fiecare febră 37,5, când nici nu ți-ai trimite copilul la școală, dar nici nu urgență medicală nu o poți numi – mi se pare penibil de-a dreptul. Să vedem cum va fi. Și că să închei capitolul ”Școală” Mihai are o nouă învățătoare, o indiancă pe nume Kachwalla, care parafrazată în română sună chiar haios de tot – caci oala 🙂 Încercăm să ne abținem, totuși. Poate că și în limba ei Vahnovan e ceva plin de sensuri dubioase – cine știe? Oricum – discriminarea de orice fel este interzisă încă din parcare, după cum observați din poze și e de admirat. Zilele trecute am vizitat un birou coworking din inima Londrei. O idee care mi-a părut super faină și pe care nu pot să nu o împărtășesc. Față de coworking-urile existente în Cluj, cel din Londra vizitat de mine era un pic diferit, dar, zic eu, diferențele erau semnificative. Mai întâi e că accesul se face pe bază de cartelă și există birouri separate care beneficiază de spațiul lor privat, față de mesele oferite aleatoriu celorlalți. Apoi, există cabine pentru convorbiri telefonice pe care un spațiu comun de coworking nu îl oferă și, în ultimul rând – există cabină pentru relaxare care prevede jocuri și o canapea. Detaliile fac diferența – îmi mai confirm a câta oară. Nu mă întrebați, însă, cât costă un asemenea spațiu de închiriat că nici nu vreau să îmi imaginez. Oricum nișa de clienți este una de nivel mediu de venituri – cei care nu își permit un birou adevărat în acea zonă, cei care au nevoie doar pentru o perioadă de timp de birou, sau cei care caută pentru o zi-două un spațiu unde să poată lucra. Pentru că, da, este internet, imprimantă, fax, scanner și chiar și aparat de ceai, cafea și limonadă. Good idea!!! Și, în final, țin să vă mărturisesc că mi-am înșelat Google maps-ul cu o altă aplicație – Citymapper. Așa e omul – ființă nerecunoscătoare. Dar mă cam săturasem să mă poarte bulinele albastre pe drumuri greșite, doar pentru că informația nu se up-data în timp real, iar aplicația nouă are și un detaliu care o diferențiază – numărul de calorii pe care îl vei consuma traversând traseul pe care trebuie să îl urmezi. Și nu doar atât. Ți se calculează în procente și cantitatea de mâncare corespunzătoare acestor calorii. Distracția e garantată. Mai ales că mi-a și sugerat încă de la prima utilizare cât ar veni 77 de calorii cotă parte dintr-un sandvich cu porc. Ori, porcul pentru mine este doar un animăluț draguț. Ziceam doar, că detaliile fac diferența, mai ales în procesul de fidelizare a clientului, iar citymapper-ul m-a ”furat”. Și tot mergând așa, după pașii indicați de aplicația nouă, m-am gândit cât de monitorizați am devenit noi, generația asta plină de informații pe care le introducem singuri și benevol în telefoane. Propriu zis, toată viața noastră ne este mai nou condiționată de acestea. Toți pașii ne sunt nu doar călăuziți ci și înregistrați acolo sus, undeva, pe un mic CIP care deține toate traseele noastre cât și deviațiile de la ele, cu caloriile numărate de aplicații în dependență de ce am mâncat și câtă apă am consumat, cu alarme și snooz-uri fixate pentru evenimentele importante și marcate pe calendar, până și cu perioadele lunii în care fertilitatea noastră atinge apogeul. O singură aplicație, constat că lipsește din tot acest șir – cel al faptelor bune. Și al cantității de calorii pe care le-ar arde întru binele cuiva: minus 40 de calorii pentru un sandvich oferit unui sărac. Iar datele stocate din aplicația asta vor trage cel mai mult la cântar, acolo, pe calea cea din urmă, de pe care nici google maps-ul, nici citymapper-ul și nici o oricare altă aplicație de pe lumea asta, nu îți va indica calea înapoi…"
5,https://ganduridespletite.com/2018/09/27/lumile-diferite-ale-lilianei-corobca-2/,"Ne-am înțeles sa realizăm acest interviu cu Liliana pe când speram să ne întâlnim cumva la Cluj. Nu a fost să fie. Drumurile nu așteaptă. Nu am putut face decât să le presor cu cărți – Kinderland -uri, Imperii și Siberii. Lumi diferite. Lumi ale abandonului, ale singurătății și ale exilului. Dar și ale rezistenței. Sunt toate despre diverse forme ale supraviețuirii, dominate de personaje feminine puternice, bine conturate. Liliana, toate personajele tale, de la fetița care își crește singură frații, pentru că părinții au plecat la muncă în Italia, de la Rafira, care, uite că trec anii și tot nemăritată e, dar nu cade în păcatul seducției, până la Cuța, cea deportată în Siberia, sunt exemple de femei puternice. Femei cu credință. Am observat că această forță este o caracteristică necesară supraviețuirii și este liantul dintre aceste personaje. Doar Ana din Capătul drumului este atât de credincioasă, altele fie nu sunt deloc (cenzorița din Caiet de cenzor ), fie alta este miza cărții și nu mă refer la gradul lor de religiozitate. Nici nu cred că sunt toate femei puternice. Dar nu vreau să iau pâinea de la gura criticilor literari sau a cititorilor. Păi fetița din Kinderland este o fire puternică, care își crește frații de una singura și care crede că într-o zi mama se va întoarce și tatăl se va răzbuna pentru toate nedreptățile. Sau Rafira, care este o fată cu principii adânci și care crede că într-o zi va apărea El, cel care îi va merita trupul și sufletul, în contextul în care toate colegele ei gustase deja mai mute relații. Oare nu sunt femei puternice? Eu așa le-am simțit, făcând legătura cu persoana ta, pe care o văd puternică și dârză.Ori nu asta trebuia să se înțeleagă? Candoarea, tandrețea, puritatea, feminitatea, fragilitatea înseamnă la personajele mele mai mult decât puterea. Le-am pus în situații-limită și nu avut încotro, au trebuit să se descurce. Dar nu puterea lor contează în primul rând. Există la ele o forță spirituală, o încăpățânare de a rezista și aceasta se poate numi putere. O anume putere este ocolită, iar eu o disprețuiesc, ține de efemeritatea lumii și dacă m-aș exprima precum Cuța din Capătul drumului , aș zice că acea putere smintește și putem încerca să ne ferim de ea. Apropo de Cuța, supraviețuitoarea din Capătului drumului, m-a impresionat în mod deosebit datorită puterii ei – de a nu ceda, de a crede, de a ierta. Chiar și pe cea care i-a ”ucis” fata. Știind că ești și cercetătoare și că aceasta carte a implicat un studiu științific amplu, voiam sa te întreb dacă acest personaj a fost unul real, sau doar este un cumul de calități feminine adunate într-un singur personaj? Cuța-străbunicuța este un personaj inventat. Din mărturii știam că va fi optimistă și foarte credincioasă, pentru că așa erau cam toți supraviețuitorii. Când am început s-o văd, când s-a conturat în mintea mea, nu gândeam în termeni „critici”, dar, da, este un cumul, sunt câteva bunici, câteva băbuțe pe care le-am cunoscut, bunătatea femeilor de la țară, a celor care au supraviețuit chinurilor de atunci. Dar cel mai mult este chipul bunicii mele Anastasia, mama mamei, de o blândețe excepțională. Detaliile teribile ale supraviețuirii descrise în carte, lipsa mâncării în tren, păstrarea morților pentru a beneficia de porția lor de pâine, lacrimile cu care își potoleau setea muribunzii sunt înfiorătoare. Tu, cât ai scris, cum le-ai putut îndura, mai ales că, bănuiesc că materialul brut includea o multitudine de alte grozăvenii de genul ăsta? Omul poate îndura mai mult decât crede. Nu am avut certitudinea că voi rezista cu atâta tensiune, am combinat scenele tragice și dure cu povești (căutarea, selectarea, adaptarea lor), cu folclor, dar a mers repede și m-am descurcat bine. Erau niște pasaje la care am plâns și, după terminarea cărții, am vrut să uit tot, să mă distanțez, să fac altceva. Este ceva ce nu ai putut include în carte și de ce? Da, multe scene din viața deportaților, câteva povești asiatice, cu tigri și vrăjitori, scena finală în care Ana și Eugen se întâlnesc, conversația între cele două surori (Ana, studentă la Iași și mai mica Eugenia, care stă cu străbunica la țară). Devenea prea lung romanul și am renunțat. Vorbele Cuței referitor la lumea modernă în care trăim, fără credință, fără comunicare directă între oameni, fără jocul copiilor în praf, ci doar pe calculator, pierderea credinței, a omeniei – este de fapt un semnal de alarmă. Ce consideri că este cel mai grav dintre toate astea? Sunt legate toate, am spus în carte tot ce am avut de spus, nu-mi place să fac morală și să-mi explic romanele, banalizându-le. Viața merge înainte, așa cum e ea. Trădarea aproapelui poate fi iertată? Sau trebuie? Și poate, și trebuie, așa cred. Dar un preot ar fi mai indicat să răspundă. Ar supraviețui omul modern, în condițiile actuale, unui astfel de drum lung? Sau, pe cât și-a mai păstrat omul din ziua de azi capacitatea de a se adapta oricăror împrejurări, da a supraviețui? Unii ar supraviețui, alții nu, ca și atunci, de altfel. Nici în 1941 n-au supraviețuit foarte mulți. Întotdeauna cineva rezistă sau trebuie, în orice caz. După Capătul drumului mi-e greu să mai vorbesc despre alte subiecte, părându-mi nesemnificative celelalte. Singurătatea din Imperiul fetelor bătrâne este, însă, un destin greu de dus. Sau te poți împăca cu el, totuși? Singurătatea din Imperiul fetelor bătrâne mă preocupă acum la fel de puțin ca singurătățile din alte romane pe care le-am scris și le voi mai scrie. Dar e o temă cu mult potențial. Nu subiectele sunt sau nu nesemnificative, ci modul de a le privi și de a le aborda. Se pot scrie capodopere și despre muște. Poți rata sau nu orice. Există un decalaj între preocupările autorului într-un domeniu și receptarea cărții de către critici și cititori. Lucram de zor la Caiet de cenzor și atâtea aș fi avut de spus despre cenzură, dar aveam lecturi cu Kinderland și trebuia să vorbesc numai despre emigrație. Recunosc, am multe proiecte diferite între ele care mă solicită mult și nu-mi place să mă împrăștii, să trișez. Realitatea crudă a depopulării Moldovei, a plecării tinerilor și a copiilor rămași pe la bunici și mătuși, sau, mai rău, de unii singur, este iarăși un subiect pe cât de dureros pe atât de actual. Și an de an parcă e tot mai rău. Ce remediu consideri că există, Liliana? Acum, un remediu nu cred că există, dacă ar fi existat, s-ar fi pus în aplicare. Când nu era valul de migrație, omul nu putea să opteze, îi era interzis să iasă din țara sa, era obligat să stea într-un loc. Dacă obligația s-a anulat, odată cu căderea regimului comunist, oamenii tot pleacă. Să le oferi condiții mai bune decât acolo unde pleacă nu este real, să le interzici să plece nu este democratic. Cartea Kinderland a fost tradusă în limba germană și a avut un real succes. Consideri că nemții au reușit să înțeleagă problema reală sau au considerat-o o ficțiune? Ai discutat referitor la feedback-ul cărții din partea publicului german cu editorii nemți? Nu știu cât au reușit, dar au încercat să înțeleagă problema reală și aspectul social i-a interesat foarte mult. Editorul austriac mi-a trimis, la un moment dat, toate cronicile scrise, neașteptat de multe, la carte. În toate se amintea despre Moldova și despre problema migrației, pe care o au și ei, dar sub alte forme. Povestește-mi, te rog, despre celelalte cărți ale tale, care, din câte știu, implică mai multă cercetare, de fapt? Doar un singur roman a implicat cercetare în sensul primar și științific, Caiet de cenzor . Pentru altele, „documentare” e mai potrivit. E mai greu să scrii roman istoric bazat pe fapte reale, decât să stai cu ochii în pod și să-ți imaginezi tu ceva. Pretenția de a descrie realitatea limitează, îmi dau seama că anumite scene n-ar fi posibile sau verosimile și atunci trebuie să renunț la ele. Altfel, temele abordate au fost și vor fi diferite. Primul, Negrissimo e despre scrisul la negru, despre plagiat; Un an în Paradis – trafic de ființe umane; Kinderland – copii abandonați, efectele migrației; Cenzura pentru începători, o introducere; Imperiul fetelor bătrâne – singurătate, nebunie și război, Caiet de cenzor – instituția cenzurii; Capătul drumului – deportări. Am mai răspuns la această întrebare. Această diversitate mă ajută și pe mine mult. E una să citești ceva într-un domeniu și cu totul altceva să scrii, să te implici, să simți din „interior”. ”O basarabeancă realizată la București” – mai funcționează sintagma? Pentru că în anii, 96, pe când venisem și eu la Cluj, abia ne înfiletam în societatea română de dincolo de Prut. În cazul tău, cum a fost? Te mai consideri un personaj, autor, diferit de cei din România? Din fericire pentru mine, nu cred că e cazul să dorm pe lauri. Uneori îmi pare rău că nu am mers mai departe, că nu am încercat să scriu într-o altă limbă decât româna. Am crezut că pot mai mult, de multe ori am fost nemulțumită de ceea ce trebuia să fac sau de ce am făcut. Această nemulțumire, reală sau exagerată, mă motivează însă tot timpul. Să fii diferit e un atu și e foarte bine ca scriitorii să fie diferiți între ei. Am ajuns la București în 1997 și îmi amintesc despre basarabeni că păreau încă destul de exotici. Eu am aterizat direct în bibliotecă, la doctorat. Studenții au putut altfel socializa, altfel comunica și vedea lucrurile, dar doctoranzii, singuratici prin definiție, nu-și doreau decât să lucreze la doctorat și să-l susțină (cazul meu). Îmi amintesc de întâlnirea cu domnul Nicolae Mătcaș de la Ministerul Educației din București care mi-a spus, așa, printre altele, când am trecut pe acolo, că „până acum (era în 1997) doar 4 moldoveni și-au susținut doctoratul din sute care vin aici cu burse”. Am tăcut, nu i-am răspuns, dar în gând am hotărât că voi fi a cincea care-și susține doctoratul (ca să măresc statistica de la minister). Aici te las să zici ce consideri tu. Așa fac de obicei. Ceva ce nu ai mai fost întrebată de nimeni. Mulțumesc pentru întrebări. Chiar dacă răspund în grabă, sunt provocări care pot influența viitoarele mele cărți. Dacă ar fi existat asemenea interes sau acel „ feedback” la Golgota românească. Mărturiile bucovinenilor deportați în Siberia , în 2009, dacă s-ar fi scris vreo cronică despre acea antologie editată de mine, eu aș fi închis subiectul și n-aș fi scris niciodată Capătul drumului . Dar am considerat o nedreptate pentru Golgota… această tăcere și am revenit, ca să fac dreptate și cărții, și bucovinenilor ignorați. Există atâta imprevizibil în a alege un subiect, încât nu știi niciodată cum va fi mâine și ce-ți va veni să scrii. Poate că așa au trebuit să se așeze lucrurile, ca această minunată carte Capătul drumului să apară totuși, iar prin ea și interesul pentru Golgota Românească care presimt că este la fel de valoroasă. Îți mulțumim pentru interviu și suntem curioși să vedem cu ce altceva va veni nou Liliana Corobcă și, de ce nu, poate că vom avea parte de o o carte scrisă într-o altă limbă."
5,https://ganduridespletite.com/type/image/page/10/,"Sunt zece luni și-un început răcoros de vară. Îmi amintesc că prin aceeași perioada a anului trecut venisem pentru câteva zile să vizităm pentru prima dată Londra și pentru a vota apoi, în familie, dacă decidem să venim să locuim aici. Știam că Londra fură ochii, știam că ne va plăcea, dar la fel, știam că de multe ori vizitatul și cu locuitul sunt lucruri diametral opuse. Nu s-a întâmplat în cazul nostru, cel puțin, nu încă. La ce nu ne-am așteptat, însă, au fost cheltuielile mult mai mari, față de cele estimate inițial, de prin tot felul de surse de pe internet. La o adică poți să te încadrezi în orice buget, că doar am fost studenți și nu am uitat cum e ”să cârpești” lună de lună ”găurile”, doar că nu știu dacă ajustările financiare sunt înțelese pe deplin de noua generație, care numai pe tot felul de căști, încărcătoare, folii de protecție, huse asortate cheltuiesc un pumn de bani. ”Consumabile” le numesc ei. La mine, însă, pe Excel-ul unde țin cheltuielile, ajung la capitolul gaură”, pe minus lună de lună. Apropo, condica de evidență a banilor ne-a ajutat să descoperim multe surprize nu tocmai plăcute. Mici plăceri, care nu erau cuantificate înainte, dar care, înmulțite le 5 persoane și într-o țară unde totul e mult mai scump, au ajuns să fie plăceri de lux. Am mai observat ceva nou. În parc, există o persoană care vine să verifice periodic calitatea leagănelor și ale toboganelor. Le sucește, le pipăie, să nu aibă așchii, crăpături, fisuri, să nu iasă vreun fragment din pavajul de cauciuc în afară, ca să nu se împiedice copiii etc. Eram cu niște prieteni de ai mei, veniți în vizită din România, și ei mi-au atras atenția asupra omului cu jachetă specială, care cerceta parcul foarte minuțios. Nu m-a mirat, sincer, pentru că am observat că normele de securitate sunt respectate cu strictețe în societatea de aici. Atât la magazinul meu, unde am mers ca și voluntară, cât și în sala nouă de la cursul de engleză, prima oră a început cu instructajul despre structura încăperii, ușile de ieșire în caz de urgență etc. Bănuiesc că și la noi există undeva acolo, pe hârtie, ceva de genul, dar cine mai respectă? Până și un prieten de al meu, pe care l-am rugat să mă ducă în week-end cu mașina la o fermă, unde va avea loc un eveniment caritabil, mi-a zis să fac rost de scaun de mașină pentru Mihai, și de are 8 ani, că astfel nici nu pornește la drum. Așadar – nici măcar între prieteni nu merg excepțiile. O altă curiozitate, de fapt o idee de afacere, am văzut chiar la vecinii mei, în fața casei. Un domn, care reprezenta o firmă ambulantă, cu o mulțime de echipamente în dubița adaptată businessului, vopsea mașina chiar acolo, în fața casei. Nu tu să duci mașina în service, nu tu să o lași acolo și să pleci cu taxiul ca să revii peste 3 zile, ci, aici, direct, sub ochii tăi. Mi-a venit în minte expresia ”Dacă nu vine muntele la Mohamed…”, însă, uitându-mă pe fluturaș, am zis ”vine Hussein la munte”. Tot acolo. Altă minune nouă, văzută aici, a fost un aparat care ventilează, răcorește, filtrează și stochează particulele din aer și aici, cei cu alergii de sezon, o să îmi mulțumească. O minune, nu alta, produs englezesc, cam scumpușor, dar deh, aerul curat și respirabil pentru un astmatic este mai important decât orice. În noaptea în care am ventilat camera nu am mai folosit inhalatorul, pentru prima dată, de când au dat toate în floare, pentru că de polen nu ai cum să te aperi. Așadar, am zis să vă împărtășesc experiența frumoasă. Iar altă chestie care mi-a luat ochii – au fost păsările, care ciugulesc neobrăzat din mâncarea celor de la McDonalds. Credeați că vrăbiile sunt obraznice? Uitați aici niște grauri! Evenimente culturale, organizate de români continuă. Luna aceasta am fost la spectacolul ”Amantul înșelat” cu Sorin Misirianțu și Ioan Isaiu, organizat de East European Cultural Centre. Ideea nouă, de a crea o comunitate în jurul teatrului, prin aducerea actorilor în sânul spectatorilor, adică în restaurant, de data aceasta, mi s-a părut una chiar frumoasă. Actorii au interacționat și ospătat alături de invitați, servind un vin și povestind până târziu cu mesenii. Iar românii, și nu doar, care se alătură evenimentului au ocazia să se cunoască, să petreacă timpul frumos împreuna. Bilă albă! Iar luna asta aici au s-au ținut mai multe sărbători religioase. Evreii au avut Șavuotul, care eternizează momentul când Tora (cartea sfântă) a fost dată poporului evreu pe muntele Sinai. Timp de trei zile nu au lucrat și au mers în una din nopți la Sinagogă pentru rugăciune. S-au mâncat bunătăți (ca și de alte sărbători evreiești, de altfel) doar că de data această, toate trebuiau să fie pe bază de lactate. Iar musulmanii au intrat în postul de Ramadan. Acest post necesită abținerea de la orice fel de mâncare, băutură pe parcursul întregii zile cam o lună întreagă. Din solidaritate pentru colegii mei de la cursul de engleză, nu consumam nici noi, ceilalți, în fața lor apă și mâncare, așa ca în alte dăți, iar de când am aflat că o altă colegă de a mea, de religie hindusă, nu consumă carne deloc, nu pot să mănânc în fața ei nici sandvich-urile cu șuncă, mai ales cele cu vită. Îmi zicea Ruxanda că toate colegele ei care țin postul Ramadanului s-au rugat de profesorul de sport, să le scutească de la efort fizic mare, pentru că apoi le este sete, și nu au voie să bea decât noaptea. Nu e ușor, dar apoi, ieșirea din post se sărbătorește. Colega mea, Emira, din Irak, și-a tatuat cu henna mâna, pentru că se pregătește de sărbătoare. Se pare că în școlile multiculturale, sunt respectate orice doleanțe ce țin de aspectele religioase, și mi se pare un lucru chiar frumos. Nimeni nu este supus standardizării sau discriminării. Și îi este respectată tradiția și cultura, religia și obiceiul. Nu sunt de acord, însă, când o cultură încearcă să își impună regulile sale, venită fiind într-o altă țară gazdă. Și aici fac referință la marșurile care sunt organizate periodic de una dintre comunități, pentru a cere niște drepturi, exagerate după mine. Dar asta așa, ca fapt divers. Nu sunt adepta discriminărilor de nici un fel, de aceea nu obosesc să admir această conviețuire destul de pașnică a mai multor naționalități pe același spațiu-gazdă. În parc, poți vedea și tineret cu fesele dezgolite pentru bronzat și familii de musulmance cu copii, îmbodolite cu hijab, alături pe pătură. Și adolescenți de culoare, drăgostindu-se unul în brațele altuia, și mame evreicuțe cu copii cu kipa în cap. Unele dintre cele din urmă poartă și peruci, pentru a avea capul acoperit, așa cum le cere religia celor căsătorite. Mai sunt și românce cu cercei de aur de o schioapă, dar și din alea mai religioase cu bentiță sau batic pe cap, prinsă cu două agrafe pe lateral. Poloneze, rusoaice, moldovence, unguroaice, negrese și albaneze – vezi de toate și în același timp. Nu știu, sincer, ce cred unii despre alții, așa, pe adevăratelea, dar, mă bucur că se menține un nivel de respect reciproc și politicos. Oare nu asta ar însemna, totuși, o bună educație? Mai ales pentru cei veniți consider a fi o regulă de aur, care ar trebui aprobată tacit și unanim de către toți. Că pe sărmanii englezi, nu cred că îi mai întreabă deja cineva. Prea târziu pentru regrete. Când voi avea o opinie și în acest sens, o voi împărtăși neapărat. Pentru cei însă, care s-au amestecat aici în culturi și culori, reprezintă un motiv de stres atunci când pleacă în țările de origine. Vecina mea slovacă Kristina, blondă și cu ochi albaștri, căsătorită cu un algerian, ambii absolvenți de facultăți aici în Londra, au copiii mulatri și cu părul creț-sârmă. Seamănă cu tatăl lor. Ea îmi povestește că e ridicol atunci când în Slovacia, familia ei este privită urât, iar copiii întreabă de ce se uită unii așa lung la ei??? Și aici mi-am amintit de piesa celor de la Carla’s Dreams: Fanatic în credință, agnostic sau ateu, Bărbat, copil femeie… docil sau cu tupeu, Cu pașaport albastru, sau simplu apatrid, Cu mască de culoare sau fără de partid, La gazdă, sau… acasă, de la oraș sau sat, Înalt și blond, cu ochi albaștri, sau mai josuț, bronzat… La 70 sau tineri, Din punct. md sau. com, Zâmbim și plângem liberi, Sub denumirea OM Ce-ar fi totuși, indiferent pe unde ne-a aruncat viața, să rămânem, în primul rând, OAMENI!"
5,https://ganduridespletite.com/author/andacristina/page/10/,"Sunt zece luni și-un început răcoros de vară. Îmi amintesc că prin aceeași perioada a anului trecut venisem pentru câteva zile să vizităm pentru prima dată Londra și pentru a vota apoi, în familie, dacă decidem să venim să locuim aici. Știam că Londra fură ochii, știam că ne va plăcea, dar la fel, știam că de multe ori vizitatul și cu locuitul sunt lucruri diametral opuse. Nu s-a întâmplat în cazul nostru, cel puțin, nu încă. La ce nu ne-am așteptat, însă, au fost cheltuielile mult mai mari, față de cele estimate inițial, de prin tot felul de surse de pe internet. La o adică poți să te încadrezi în orice buget, că doar am fost studenți și nu am uitat cum e ”să cârpești” lună de lună ”găurile”, doar că nu știu dacă ajustările financiare sunt înțelese pe deplin de noua generație, care numai pe tot felul de căști, încărcătoare, folii de protecție, huse asortate cheltuiesc un pumn de bani. ”Consumabile” le numesc ei. La mine, însă, pe Excel-ul unde țin cheltuielile, ajung la capitolul gaură”, pe minus lună de lună. Apropo, condica de evidență a banilor ne-a ajutat să descoperim multe surprize nu tocmai plăcute. Mici plăceri, care nu erau cuantificate înainte, dar care, înmulțite le 5 persoane și într-o țară unde totul e mult mai scump, au ajuns să fie plăceri de lux. Am mai observat ceva nou. În parc, există o persoană care vine să verifice periodic calitatea leagănelor și ale toboganelor. Le sucește, le pipăie, să nu aibă așchii, crăpături, fisuri, să nu iasă vreun fragment din pavajul de cauciuc în afară, ca să nu se împiedice copiii etc. Eram cu niște prieteni de ai mei, veniți în vizită din România, și ei mi-au atras atenția asupra omului cu jachetă specială, care cerceta parcul foarte minuțios. Nu m-a mirat, sincer, pentru că am observat că normele de securitate sunt respectate cu strictețe în societatea de aici. Atât la magazinul meu, unde am mers ca și voluntară, cât și în sala nouă de la cursul de engleză, prima oră a început cu instructajul despre structura încăperii, ușile de ieșire în caz de urgență etc. Bănuiesc că și la noi există undeva acolo, pe hârtie, ceva de genul, dar cine mai respectă? Până și un prieten de al meu, pe care l-am rugat să mă ducă în week-end cu mașina la o fermă, unde va avea loc un eveniment caritabil, mi-a zis să fac rost de scaun de mașină pentru Mihai, și de are 8 ani, că astfel nici nu pornește la drum. Așadar – nici măcar între prieteni nu merg excepțiile. O altă curiozitate, de fapt o idee de afacere, am văzut chiar la vecinii mei, în fața casei. Un domn, care reprezenta o firmă ambulantă, cu o mulțime de echipamente în dubița adaptată businessului, vopsea mașina chiar acolo, în fața casei. Nu tu să duci mașina în service, nu tu să o lași acolo și să pleci cu taxiul ca să revii peste 3 zile, ci, aici, direct, sub ochii tăi. Mi-a venit în minte expresia ”Dacă nu vine muntele la Mohamed…”, însă, uitându-mă pe fluturaș, am zis ”vine Hussein la munte”. Tot acolo. Altă minune nouă, văzută aici, a fost un aparat care ventilează, răcorește, filtrează și stochează particulele din aer și aici, cei cu alergii de sezon, o să îmi mulțumească. O minune, nu alta, produs englezesc, cam scumpușor, dar deh, aerul curat și respirabil pentru un astmatic este mai important decât orice. În noaptea în care am ventilat camera nu am mai folosit inhalatorul, pentru prima dată, de când au dat toate în floare, pentru că de polen nu ai cum să te aperi. Așadar, am zis să vă împărtășesc experiența frumoasă. Iar altă chestie care mi-a luat ochii – au fost păsările, care ciugulesc neobrăzat din mâncarea celor de la McDonalds. Credeați că vrăbiile sunt obraznice? Uitați aici niște grauri! Evenimente culturale, organizate de români continuă. Luna aceasta am fost la spectacolul ”Amantul înșelat” cu Sorin Misirianțu și Ioan Isaiu, organizat de East European Cultural Centre. Ideea nouă, de a crea o comunitate în jurul teatrului, prin aducerea actorilor în sânul spectatorilor, adică în restaurant, de data aceasta, mi s-a părut una chiar frumoasă. Actorii au interacționat și ospătat alături de invitați, servind un vin și povestind până târziu cu mesenii. Iar românii, și nu doar, care se alătură evenimentului au ocazia să se cunoască, să petreacă timpul frumos împreuna. Bilă albă! Iar luna asta aici au s-au ținut mai multe sărbători religioase. Evreii au avut Șavuotul, care eternizează momentul când Tora (cartea sfântă) a fost dată poporului evreu pe muntele Sinai. Timp de trei zile nu au lucrat și au mers în una din nopți la Sinagogă pentru rugăciune. S-au mâncat bunătăți (ca și de alte sărbători evreiești, de altfel) doar că de data această, toate trebuiau să fie pe bază de lactate. Iar musulmanii au intrat în postul de Ramadan. Acest post necesită abținerea de la orice fel de mâncare, băutură pe parcursul întregii zile cam o lună întreagă. Din solidaritate pentru colegii mei de la cursul de engleză, nu consumam nici noi, ceilalți, în fața lor apă și mâncare, așa ca în alte dăți, iar de când am aflat că o altă colegă de a mea, de religie hindusă, nu consumă carne deloc, nu pot să mănânc în fața ei nici sandvich-urile cu șuncă, mai ales cele cu vită. Îmi zicea Ruxanda că toate colegele ei care țin postul Ramadanului s-au rugat de profesorul de sport, să le scutească de la efort fizic mare, pentru că apoi le este sete, și nu au voie să bea decât noaptea. Nu e ușor, dar apoi, ieșirea din post se sărbătorește. Colega mea, Emira, din Irak, și-a tatuat cu henna mâna, pentru că se pregătește de sărbătoare. Se pare că în școlile multiculturale, sunt respectate orice doleanțe ce țin de aspectele religioase, și mi se pare un lucru chiar frumos. Nimeni nu este supus standardizării sau discriminării. Și îi este respectată tradiția și cultura, religia și obiceiul. Nu sunt de acord, însă, când o cultură încearcă să își impună regulile sale, venită fiind într-o altă țară gazdă. Și aici fac referință la marșurile care sunt organizate periodic de una dintre comunități, pentru a cere niște drepturi, exagerate după mine. Dar asta așa, ca fapt divers. Nu sunt adepta discriminărilor de nici un fel, de aceea nu obosesc să admir această conviețuire destul de pașnică a mai multor naționalități pe același spațiu-gazdă. În parc, poți vedea și tineret cu fesele dezgolite pentru bronzat și familii de musulmance cu copii, îmbodolite cu hijab, alături pe pătură. Și adolescenți de culoare, drăgostindu-se unul în brațele altuia, și mame evreicuțe cu copii cu kipa în cap. Unele dintre cele din urmă poartă și peruci, pentru a avea capul acoperit, așa cum le cere religia celor căsătorite. Mai sunt și românce cu cercei de aur de o schioapă, dar și din alea mai religioase cu bentiță sau batic pe cap, prinsă cu două agrafe pe lateral. Poloneze, rusoaice, moldovence, unguroaice, negrese și albaneze – vezi de toate și în același timp. Nu știu, sincer, ce cred unii despre alții, așa, pe adevăratelea, dar, mă bucur că se menține un nivel de respect reciproc și politicos. Oare nu asta ar însemna, totuși, o bună educație? Mai ales pentru cei veniți consider a fi o regulă de aur, care ar trebui aprobată tacit și unanim de către toți. Că pe sărmanii englezi, nu cred că îi mai întreabă deja cineva. Prea târziu pentru regrete. Când voi avea o opinie și în acest sens, o voi împărtăși neapărat. Pentru cei însă, care s-au amestecat aici în culturi și culori, reprezintă un motiv de stres atunci când pleacă în țările de origine. Vecina mea slovacă Kristina, blondă și cu ochi albaștri, căsătorită cu un algerian, ambii absolvenți de facultăți aici în Londra, au copiii mulatri și cu părul creț-sârmă. Seamănă cu tatăl lor. Ea îmi povestește că e ridicol atunci când în Slovacia, familia ei este privită urât, iar copiii întreabă de ce se uită unii așa lung la ei??? Și aici mi-am amintit de piesa celor de la Carla’s Dreams: Fanatic în credință, agnostic sau ateu, Bărbat, copil femeie… docil sau cu tupeu, Cu pașaport albastru, sau simplu apatrid, Cu mască de culoare sau fără de partid, La gazdă, sau… acasă, de la oraș sau sat, Înalt și blond, cu ochi albaștri, sau mai josuț, bronzat… La 70 sau tineri, Din punct. md sau. com, Zâmbim și plângem liberi, Sub denumirea OM Ce-ar fi totuși, indiferent pe unde ne-a aruncat viața, să rămânem, în primul rând, OAMENI!"
5,https://ganduridespletite.com/2018/03/16/si-dintre-toti-nimeni-nu-a-mai-ramas-in-moldova/,"Și-n anii ăia totul părea posibil. Toate erau noi și spontane. Eram atemporali și nelimitați. Eram, cred, cei mai fericiți! De grija examenelor de admitere la facultate scăpasem. Absolvisem anul întâi de Jurnalism de la USM, iar media mare îmi permitea să solicit o bursă în România. Am și bifat trei orașe pe hartă – Cluj-Napoca, București și Iași. Nu că tare aș fi știut până atunci diferența dintre ele, doar că doream să plec cât mai departe de casă. Să plec cu adevăratelea. Așa credeam eu că mă voi maturiza forțat – fără părinți sub coastă, fără pachete săptămânale și mai ales fără vizite inopinate pe la miez de noapte. A și funcționat. Doar că, totuși, prea departe mi-a părut apoi Clujul, peste vreo 10 ani, când legănam deja doi copii și am realizat cât de mult îmi lipseau părinții. Înțelepciunea vine din păcate, cu timpul, dacă mai vine vreodată. Dar acea ultimă lună, în care așteptam să urc în trenul Chișinău-Iași și apoi Iași-Timișoara a fost magică. Plină de așteptări și emoții ale necunoscutului. Primul plecat de acasă, din camera mea, cu vedere spre Porțile Orșului, la un cămin cu cinci suflete în cameră. Marele noroc a mai fost, că venea și prietena mea cea mai bună din clasă, Natașa, la Cluj. Obținuse un transfer după primul an de Arhitectură. Noroc chior pe amândouă. Planuri înaripate și imaginate nopți la rând, când dormeam una pe la alta și ne puneam părul pe moațe de hârtie. Ca să fim crețoase, să ne mai înnoim look-ul. Nu mai aveam răbdare. În una dintre acele nopți, fără somn, ne venise ideea genială de a organiza o seara de petrecanie. Ca la armată. Numai nu prea știam unde. ”Hată” liberă nu avea nimeni. Decât un singur prieten. Al verișoarei mele. Dan. Părinții lui erau plecați din țară, iar Dan, care tocmai fusese admis la Facultatea de Drept, se oferise bucuros să ne găzduiască, chiar și de nu cunoștea decât două persoane din gașca noastră. Cu o singură condiție însă – să facem curățenie după. Ca și o mică-mare paranteză, vreau să vă povestesc un pic despre invitați. Printre vecini, prieteni, colegi de școală și rude, mai urma să vină și Ahmet, colegul de facultate de la Arhitectură din Chișinău al Natașei. Fiind fiul Ambasadorului Turc, venit la Chișinău de un an, se lipise de gașca noastră natural cumva. Ca să scape de singurătate. Eram singurii lui prieteni de atunci. Se plimbase deja prin vreo trei țări și se săturase să tot schimbe facultățile. Abia acum înțeleg cât de greu îi era. Ahmet ne însoțea bucuros peste tot – și la Bubuieci, la casa Irinei, unde descoperise beciul cu bunătăți din borcanele de trei litri. Și la Dobruja, la Sergiu, unde mergeam și făceam frigărui, fiind sfătuită de tanti Silvica, mama lui Sergiu, să nu îi las să bea prea mult și mai ales să nu adoarmă pe prag. Ca să nu răcească. Iar dacă totuși se întâmplă, să îi trag cu tot cu țol în casă. Iar dacă cumva, Doamne ferește, nu le va mai ajunge băutură, mi-a zis unde mai ține ascunsă o sticlă de cogniac. Dar că încercăm totuși să ne ajungă. Sfaturi chiar utile, de altfel. La Dobruja, Ahmet a adus-o și pe sora lui (i-am uitat numele), cu șapte cercei în ureche și unul în nas, ca să îi arate și o altă fațetă a Moldovei. Nu doar dineurile oficiale de care, ne-au povestit, că se cam săturaseră. Vai, și ce frumos au stat până dimineața, la povești, în drum, sora lui Ahmet și cu Oleguș al nostru, vecinul lui Sergiu, sprijinind gardul plin de buruieni. Turcoaica, nevorbind nici o iotă româna sau rusa, iar Oleguș – engleza sau turca! Vorbeau emoțiile aburite. Astăzi Oleguș își mai amintește că numele ei însemna ceva floare în limba turcă. Dar care anume – nu mai contează. Drept răsplată pentru serile petrecute împreună, Ahmet, ne-a invitat la masă la el acasă. Toată gașca. Să îi cunoaștem părinții. A fost primul nostru dineu oficial, la invitația unui ambasador, de nici nu știam cum să ne îmbrăcăm și mai ales cum să ne comportăm. Să ne mai punem moațe sau era să părem prea de tot? Noroc că am avut minte să ne lipsim de ele. Apoi, ambasadorul ne-a invitat la meciul de fotbal ce urma să să se joace între Galatasaray și ”Constructorul” Chișinău pe 26 septembrie. Era anul 1996. Doar că a trebuit să stăm în tribuna suporterilor turci, de nu am scos nici un sunet tot meciul. Și ne-am simți un pic de trădători. În schimb, a fost primul meci de fotbal la care l-am dus pe frate-mi-o Lucian, copil de 8 ani pe atunci, și pe care l-am tăbârcit apoi tot drumul de pe Ismail până la Porțile Orașului, în gât, pe rând, împreună cu toții din gașcă, pentru că era trecut de doișpe noapte și ratasem toate troleibuzele. Seara de petrecanie, însă, de la Dan a fost cea din urmă seară, a noastră, împreună. Noi cu Natașa am făcut ardei umpluți la Dan în bucătărie. El avea doar humus trimis de părinții din Israel și, ce m-a surprins atunci, avea vitamine colorate pe care le lua cu regularitate. Nici nu văzusem până atunci din alea. Găteam pentru prima dată. Totul la ochi, fără tutoriale și google-uri. Am mai adăugat ba apă, ba sare, ba knorr și parca ceva ne ieșise. Tare i-au mai picat cu tronc la inimă ardeii noștri lui Ahmet. Și sincer vorbind, am observat că era cel mai puțin pretențios dintre toți. Am și dansat. Dar mai ales am cântat. Mult. Și mai ales tare. Dan, care ulterior abandonase Dreptul în favoarea Colegiului Muzical ”Ștefan Neaga”, ne-a încântat cu piese compuse de el. Și la chitară, dar și la clape. Ne-am și înregistrat cântând pe ceva casete, de le am și acum pe la mama prin debara. Și în pofida faptului că Dan a devenit între timp o vedetă internațională și scoate hit-uri pe bandă rulantă, piesa mea preferată va rămâne mereu acea scrisă pe versurile lui Păunescu și interpretată la chitară, spre dimineață, despre o iubire imposibilă ”Și-atunci fecioara hotărâ să moara”. Ne-am petrecut, ne-am luat rămas bun, ne-am lăsat unii altora poze cu mesaje și da, am făcut curat. Că doar am promis… Apoi, a urmat și ziua, când tăbârcind o geantă mare de rafie, din aia în pătrățele alb cu albastru și cu fermoarul care se strică din prima, am urcat în trenul spre Cluj. Trei. Eu cu Natașa și cu Pavel, actualul ei soț, cu care se cuplaseră în noaptea romantică de la Dan de acasă. Fusese ceva magie în acea noapte, vă ziceam eu. Sergiu a urcat în trenul de Sibiu. Irina a plecat în Italia.Vecina mea Tania s-a mutat în Ukraina. Vară-mea e în Canada. Frate-mi-o e și el în Anglia. Iar Ahmet a revenit în Turcia și mi-a trimis peste vreo 10 ani, poze pe mail, cu soția și fetița. Facebook nu are. Dan a făcut înconjurul lumii cu concertele sale, dar nu uită să îmi mai răspundă la mesaje pe messenger sau să le da câte un like copiilor mei, căror nu le vine să creadă că acel Dan flocos, din pozele mele învechite, este cel de la televizor. Iar ”Freedom” și ”Dragostea din tei” au fost piesele lor preferate pentru mulți ani. Dacă mă uit mai bine în poze, simt două stări contradictorii. Prima, ar fi magia acelei seri de rămas bun, iar alta, tristețea plecării tuturor din țară. Poate, doar, Oleguș, vecinul lui Sergiu, a mai rămas în Moldova, nu știu. Restul nu s-au mai întors acasă…"
5,https://ganduridespletite.com/2018/03/20/mon-petit-soleil/,"Irina Volutza Gorbatenko, ți-am descoperit creațiile vestimentare pe pagina de facebook ”Mon petit soleil”. Mi-a atras atenția atât sigla cu denumirea ei caldă cât și creațiile tale deosebite și rafinate. Povestește-ne un pic despre tine și despre pasiunea ta pentru design vestimentar. În primul rând consider că amprenta în tot ceea ce fac și-a pus-o copilăria mea fericită! Eram un copil jucăuș și foarte visător, aveam de toate: jucării, prieteni, spații de explorat în jurul blocurilor, multe căsuțe din carton de construit și păpuși de îmbrăcat. Pe când aveam 5 ani, mama, a remarcat cât de bine decupam diverse aplicații din hârtie. Acest moment s-a întipărit în mintea mea ca o bucățica de film cu toate detaliile chiar. Mama, de fapt a fost primul meu profesor, cochetă cu croitoria. Mă simțeam răsfățată să-i port creațiile cusute sau împletite, cu mult drag, pentru mine. Încă din copilărie, viața, mi-a adus în cale oameni ce aveau tangență cu acest domeniu al designului vestimentar, oameni care m-au inspirat, care m-au atins cu ceva și acel ceva a început să încolțească în mintea mea de copil. Și ți-ai stabilit încă de atunci obiectivul de a deveni designer? Nu tocmai. Adolescența, deloc ușoara, a venit într-o perioadă grea pe care o traversau toți atunci. Anii nouăzeci. Familia mea, trecea prin momente dificile, iar eu, nicidecum nu am fost o domnișoară răsfățată care își schimbă ținutele de 2-3 ori pe zi. Cu toate că știam ce-mi place și unde aș vrea să ajung, nu am avut curajul să-mi urmez visul și am decis să dau admiterea la un liceu cu profil real, să mă orientez spre economie și informatică. Vorbim despre acea frica de a-ți urma un vis, întâlnit deseori în anii adolescenței? Și cum ai făcut față unui liceu cu profil real? Primul an de liceu a fost unul crucial pentru mine, anul în care am prins încredere în propriile forțe dar mai ales, pentru că am realizat că am luat-o în direcția greșită. Conflictele financiare din familie m-au făcut să renunț la liceu și să mă orientez cât mai repede spre o nișă care să-mi permită să obțin o profesie, și venituri proprii, să-mi permită pe viitor să mă întrețin la facultate. Astfel, făcând legătură dintre toate nevoile, dorințele și visele mele, mi-am urmat intuiția și am dat admitere la colegiu de tehnologie, specializare Design Vestimentar din Chișinău. De aici pe mână mea au intrat adevăratele cliente. Aici am avut ocazia să ciopârțesc tot stocul de materiale de la bunica, care m-a și certat dar, a fost și cea care mi-a oferit încredere și sprijin și mi-a cumpărat primele mașini: de cusut și de surfilat. Bunica mi-a dat aripi să zbor… să zbor spre visele mele. Așadar, totuși, ai avut nevoie de cineva care să te sprijine și în cazul tău aceasta a fost bunica. Ai fost o norocoasă, zic eu! Așa este, de aici încolo s-au întâmplat multe minuni, multe drumuri s-au arătat, multe uși s-au deschis. Și totuși, să absolvești o facultate în București (am dat admiterea ulterior la București) cu o bursă de 30 Euro pe luna, n-a fost deloc ușor, în condițiile în care, eu, nu aveam nici o școală de arte, nici meditații făcute, nimic, și trebuia efectiv să fur cunoștințe de la cei din jurul meu. Sincer, cred că am visat exact la această facultate în cele mai adânci vise ale mele. Vezi, totuși nu trebuie să renunțăm la vise niciodată. După facultate ți-a fost ușor să găsești de lucru în domeniu? Imediat după absolvire am lucrat ca și angajata unor branduri locale. Între timp am devenit și mămica, de aici am început colaborări cu câteva magazine, unde îmi vindeam creațiile proprii, din proiectul IVA pret-a-porter. Când în familia noastră a venit și cel de-al doilea copil, prioritatea de a fi mamă și soție, de a avea o familie unită, frumoasă și activă mi-a ocupat foarte mult loc din timpul personal, însă pentru mine a devenit prioritar, pentru că din generațiile mele și din exemplele din viață de zi cu zi am învățat că a avea o familie unită și armonioasă, nu e un lucru ușor. Și atunci ți-a răsărit ideea creării unui brand propriu? Așa este. Cum doar copii pot aduce în viețile noastre atâta iubire și fericire – așa și ’’Mon petit soleil’’ și-a propus să aducă o rază de lumină și de bucurie în viată fiecărui copil, în fiecare familie. Dar de unde vine certitudinea necesității pe piață a unui brand de hăinuțe de copii, în serie limitată? Fenomenul Crafy ia amploare pe zi ce trece, apar numeroase platforme pentru creatorii de design autentic, numărul târgurilor se mărește in fiecare an, iar asta ne dă de înțeles că lumea caută și cumpără creație, sau cel puțin dacă nu cumpără măcar apreciază și caută să simtă energia creativitații. Clientele mele sunt mămicile iubitoare de frumos, de calitate, de originalitate, simplitate și naturalețe. Sunt persoanele care caută să aducă în dar, unui copil, o hăinuță deosebită, unică, sau să bucure o familie cu un set de șorțuri colorate, personalizate. Nu toți părinții sunt fanii hăinuțelor mass-market, unii caută unicitatea și excepționalul, alții sunt fanii handmade-ului. Și b ineînțeles că primii clienți au fost prietenii, care erau în căutare de cadouri pentru copii prietenilor lor și își doreau ceva deosebit, frumos, creativ și calitativ. Cine se ocupă de promovarea creațiilor tale, sau consideri că o pagină de facebook este suficientă? Promovarea și vânzarea este esențială în viața creatorilor de orice produs, dar nu este un procedeu tocmai ușor. Creatorii, în general, sunt buni la creat și nicidecum la vândut. Internetul, în acest caz, ne este de mare ajutor, dar și aici avem multe de învățat. Cea mai bună promovare o fac totuși, clienții care rămân mulțumiți de produsele noastre și ne recomandă mai departe. Aceștia ne pot găsi prin platforma sau prin blog-ul nostru , cât și pe facebook – . De acolo pot afla ultimile noutăți, despre reduceri, oferte sau să câștige unul dintre produsele noastre. participând diverse concursuri. De ce anume hăinuțe pentru fetițe? Pentru că pentru ele simt că trebuie să creez. Ele sunt ca o muză, este înscris în codul lor genetic să-și iubească ținutele, să se bucure de ele și să primească aprecieri și laude. Pentru că așa cum se bucură o fetiță de o hăinuță deosebită, nu se mai bucură nimeni, de fapt băieții, dar când primesc un Lego. Mi-ar plăcea să fac și hăinuțe de băieți și de mămici, însă vreau să mă stabilesc pe o nișă, cel puțin în acest moment, și să o dezvolt, iar pe viitor vom vedea. De când a apărut al doilea copil, și petreceam destul de mult timp afară, la spații de joacă. Sincer, pentru mine a fost de mare ajutor, afară în spații deschise, și în călătorii, în avion sau când vizitam diverse orașe, monumente istorice, cu copilul într-un marsupiu, la diverse evenimente: nunți, botezuri, ieșiri la restaurante, când copilul era mereu cu mine pentru că alăptam exclusiv la sân. Când alergăm prin oraș după materiale, cu copilul după mine, alăptam, oriunde găseam o bancă și oricând era nevoie. Mie mi-a oferit un confort psihic, și copilul se simțea și mânca bine. Au folosit-o și multe prietene și au rămas mulțumite. Cred că este unul dintre acele obiecte utile care sunt chiar de ajutor unei mămici active. Îmi plac pozele realizate în bucătărie. În general, bucătăria mi se pare cel mai călduros loc din casă, e locul care unește, locul unde trăiește focul, locul unde soția gătește cu dragoste pentru familie sau prieteni, locul unde copiii roiesc în jurul mamei când această pregătește deserturi sau ceva delicios. Probabil acesta a fost motivul pentru care m-am decis să creez modele de șorțulețe pentru întreaga familie. Le simt a fi acel liant care transformă o simplă rutină, în ceva mai deosebit, ceva ce v-a rămâne întipărit în mintea copiilor și a părințiolor pe viață. Însă ideea e la început și urmează să o dezvolt. De ce în era televiziunii și a filmului oamenii mai merg la teatru, concerte de muzică, mai citesc cărți? Pentru că omul care coase este un artist, un creator. Pentru că a ști să cosi o haină care să stea impecabil pe corp, și să știi să transmiți o emoție prin acea haină, este o artă. Este ca profesorul care transmite cunoștințe, ca doctorul care te vindecă, ca muzicantul care te încânta cu vocea sa. Ce fac ei, de fapt? Transmit darul, energia creatoare cu care au fost înzestrați. Iar celălalt primește și se simte împlinit. Îți mulțumim mult Irina și îți dorim creativitate și vânzări! Mulțumesc mult! Distribuie Apreciază Încarc... Similare"
5,https://ganduridespletite.com/2018/04/20/opt-luni-sau-cum-mararul-nostru-e-mai-mirositor/,"Da, da, sunt opt luni și e o primăvară splendidă. Atâtea narcise câte am văzut aici, crescând lanuri mici, prin tot orașul, nu mi-a mai fost dat să văd. Admir tufele imense de camelii, care m-au dus cu gândul la celebra ”Dama cu camelii” a lui Alexandre Dumas, citită pe furiș în adolescență cât și magnoliile de toate nuanțele, pe unele fiind prinse mărțișoare chiar în Hyde Park, probabil de către românii care și-au păstrat și aici tradițiile. A înflorit și rozmarinul, printre iederă, în acele zone semi-sălbatice care definesc parcurile Londoneze și pe care le ador. Ce îmi zgârie, însă, ochiul în tot acest peisaj idilic, plin de reprezentanți ai tuturor națiunilor pământești, ține de esteticul vestimentar al unora și comportamentul, nici-nu-știu-cum-să-îl-numesc, al altora. Da, știu, vin dintr-o lume unde se pune mult prea mult accent pe perfecțiunea chipului și al manichiurii perfecte, al copiilor asortați de la culoarea căruciorului până la modelul de pe suzetă, al ”nu se poate” și ”nu ți-e rușine”, dar totuși… Poate că îmi car încă sechelele după mine, dar consider că există niște norme elementare de prezență vestimentară, încadrate în limitele decenței. Sau poate că, șortul de sport îmbrăcat peste pantalonii de trening, sunt neo-elemente distinctive al emancipării, iar baba de mine încă nu s-a prins? Nu știu. Sau baticul islamic, hijab-ul, învelit pe un chip superb, dar asortat cu o pereche de egheri super mulați, de se vede dunga de la chiloți și cu buricul la vedere, face parte dintr-un nou curent religios? Mă îndoiesc. Poate că șosetele bărbătești, cu buline su culori țipătoare, în contrast cu toată ținuta vestimentară este o nouă modă pentru tineret? O fi. Iar șosetele-plasă până la genunchi au reintrat în modă? S-ar putea. Nici ștrampii rupți, cu ochiurile duse de sus până jos și cu ditamai găuroiu, nu constituie aici, se pare, un motiv de îngrijorare. Și atunci de ce m-am stresat într-o zi, când mi s-a dus un ochi abia vizibil pe lângă pantof, de am umblat disperată din magazin în magazin, pentru o pereche nouă? Habar nu am. Ce înțeleg eu, este, însă, că oamenii sunt relaxați. Iar comentariile și privirile curioase legate de ăștia mai deocheați de pe stradă, vin tot de la cei mai din est. Îi observ pe fețe. Mă pune pe gânduri, însă, altceva: formă de comportament întâlnită adesea, pe care nu știu cum să o interpretez. Când în autobus, adolescenții vorbesc foarte tare și își pun picioarele pe pervazul de la geam – este neobrăzare sau emancipare? Când se stă pe jos în metrou, pe gresia goală și murdară (și în aeroporturi am văzut la fel), este normal sau doar eu am o problemă cu asta? Când mamele în parc le dau copiilor mâncare căzută de pe jos, direct în gură, este o formă de imunizare sau de lene? Iar copilul să fie îmbrăcat alandala, nepieptănat, cu picioarele pline de noroi și murdar pe față – este natural? O fi. Sau să stea cu telefoanele în mână non-stop de la 2 ani și mamele să le dea cu pai cafea din paharul propriu, numai ca să tacă? Am dubii. Copiii mei îmi zic că sunt mult prea complexată, mai ales când în transportul public cineva vorbește foarte tare, probleme personalo-intime, iar eu trag ocheade veninoase. Încerc să le explic că e vorba totuși de bun simț, iar ei dau din mână a renunțare: ”Mama cu principiile ei demodate”. Bine, bine, de acord că sunt dintr-o altă generație, dar spuneți-mi și voi, e normal ca în parc, să îți așezi câinele lângă tine, ocupând astfel toate locurile libere, în detrimentul oamenilor care stau alături? Mă depășește. Iar în privința câinilor, îi dau dreptate fiului meu cel mai mare, care zice că nici câinii nu mai sunt ce au fost odată – niște hibrizi minusculi, cu bentiță în păr, purtați în geantă pe post de jucării. Halal. Sigur că depun eforturi și încerc să mă emancipez (dacă asta ar însemna emancipare, totuși) dar nu e chiar așa de ușor. Pentru că pentru noi, cei din generația mea, limitele bunului simț și ale normelor estetice au fost foarte bine trasate. Poate că nici nu e chiar așa de rău, dacă stau bine să mă gândesc. Consider că este, totuși important, să nu negăm chiar tot ce e mai ”vechi” și să cădem pradă extremelor. Lăsând la o parte dilema de mai sus, țin să anunț că mi-a venit programarea la medic, printr-o scrisoare, după o așteptare de 5 luni, dar, trebuie să recunosc, cu translator de limbă română din partea spitalului. Jos pălăria. Poate de aceea o fi durat atâta. Mai vreau să remarc faptul că englezii nu îți vor da niciodată peste nas atunci când greșești ceva în limba lor, ba din contra, vor sublinia politicos: ”Your English is better than my Romanian!” și că există cursuri gratuite pentru cetățenii UE. Iar la școlii copii pot fi mutați oricând în mijlocul unui trimestru, pentru că au suport lingvistic mereu la dispoziție pentru copiii din alte țări. Mai vreau să pomenesc și faptul că tare s-a mai bucurat vecina mea, o bătrânică, care a ieșit în șosete mai dăunăzi pe etaj, când a aflat că pot deja să mă exprim coerent și că de mult timp așteaptă să bem o cafea împreună. Astea toate le-am enumerat pentru a scoate în evidență, încă odată, că nu am simțit nici o zi, de când a venit aici, că nu suntem bineveniți. Cum reușește țara asta să împace atâtea naționalități, culturi, religii, rase și clase sociale, refugiați și emigrați, cei care vin să supraviețuiască sau care vin să se îmbogățească – nu știu. Cert este că reușesc. Și este de admirat faptul că nu se admite discriminarea. Încă o dată s-a vorbit la școala copiilor despre faptul că discriminarea nu doar că este descurajată din start, ci și taxată prin exmatriculare (de data aceasta s-a vorbit despre discriminarea homosexualilor), ori, insistându-se atât de mult pe acest subiect încă din grădinițe și școli, rezultatul nu poate fi decât unul vizibil. Și atunci, zău că mi se face chiar scârbă, când îi aud pe moldovenii mei care mai fac diferențe dintre noi, cei de la nord, cu pieptul umflat și ceilalți, de la sud, sau românii din Ardeal, care îs cu mai cu moț față de cei din Oltenia sau Dobrogea. Aici am înțeles că toți sunt oameni, trăiesc pe același pământ, respiră același aer, înjură când îi doare și plâng la fel de sărat. Când ne vom descotorosi de ”mărarul nostru e mai mirositor și strugurii îs mai dulci” – nu știu. Un alt aspect demn de învățat este că oamenii aici își cunosc drepturile și știu să și le ceară. Cel mai recent exemplu este cel cu apa rece, care a lipsit câteva minute într-o zi în băile din apartamente și deja au apărut mesaje pe panoul de la bloc, care solicitau o explicație. Mi-am amintit atunci de acea vară toridă, în care a murit tata și eu eram cu nou-născutul la Ciocana la mama, la bloc, iar o vecină ”de la Italia” a stins apa pentru trei zile în bloc, fără preaviz și explicații, pentru că își up-grada vasul de veceu și faianța în baie. Și tot ea închidea gura tuturor, zăngănind din brățările din aur-spălăcit italian, că a venit doar pentru o săptămână și nu are timp de discuții. Mahalaua nu o scoți din om, nici după un kilogram de aur ieftin expus pe mâinile care nu se mai opreau din gesticulat. Și da, am început voluntariatul la un shop. Mai întâi, pentru a spori engleza, iar apoi, pentru a mă afla printre oameni. Se pare că e vital pentru mine. Am o manageră isteață, româncă, Marilena, care are multă răbdare cu mine pentru a-mi corecta inclusiv greșelile de exprimare, fapt pentru care îi sunt foarte recunoscătoare, un coleg indian, Mucash, mereu pus pe glume, care îmi explică despre beneficiile condimentelor indiene și o altă voluntară, Minu, de origine arabă, pe care nu o vezi și nu o auzi, pentru că știe să își facă treaba sârguincios. Și trec zilele cu spor și voie bună, asta până la primul client mai dificil 🙂 Că doar o fi prea plictisitor ca să nu existe și din ăștea. O altă noutate ar fi că, cel mai mare magazin de jucării din Londra, ToysRUs, în care m-am pierdut printre rafturi iarna asta, în căutare de cadouri de sărbători, și-a declarat falimentul din cauza ”amazonizării„ în forță. Da, Amazonul a absorbit și acest segment și a pus pe butuci multe magazine de-a lungul timpului. Pentru că este mai ieftin, comod, returul foarte ușor de executat iar pachetele îți sunt lăsate la ușă, chiar și de nu ești acasă, pentru că nimeni nu le fură. De altfel, îmi fac mari griji, pentru joburile care nu vor mai necesita pe viitor prezența umană, ținând cont de automatizarea multor servicii. Chiar și la bibliotecă, când am mers să restitui cărțile, nu a trebuit decât să le pun sub scanner, să îmi scanez cardul și apoi să le las în spațiul dedicat cărților predate. Atât. Și, da!!! Am mai scris despre asta. Vin mulți scriitori și poeți, find invitați la diverse evenimente culturale, fapt care mă face să iubesc și mai mult noua țară în care am venit. Ce altceva? Observ că toți pantofii mei de primăvară au tocul ros la piciorul drept, plata confortului de șoferiță din trecut. Că fusul orar diferit îmi permite să vorbesc seara după ora zece locală doar cu prietenele de prin țările cu același fus – altfel toți dorm deja în Moldova, că este o filosofie întreagă comunicarea cu adolescenții, ajungându-se inclusiv la anunțarea stărilor prin intermediul mesajelor luminoase. Iar rusa îmi joacă feste în continuare, adăugând conotații dubioase, acolo unde nu sunt de fapt. Ce reacție am avut când am găsit în lista de prietene de pe Instagram a fiicei mele, o prietenă cu numele EliSuca??? Nu vreau să vă zic. De fapt era o abreviere de la numele Eliza, un fel de dezmierdare, dar am avut palpitații la un moment dat. De altfel, fiica mea are două prietene bune, Garghi și Elika, din Iran și India. Doamne dă-mi memorie să le rețin odată numele. Iar Mihai, în contextul Blajinilor din Moldova, a creat pe Minecarft un mormânt al bunicului Simion, chiar lângă casa sa, pentru a putea îngriji mai des de florile pe care i le-a răsădit. Copiii ăștia nu mai încetează să mă surprindă mereu. Și de fiecare dată, ca norocul, de bine. Se pare că au mai scăzut prețurile la chirii, iar agentul care ne-a închiriat apartamentul anul trecut, ne-a contactat de pe acum, pentru a confirma dacă mai prelungim contractul de la sfârșitul verii, sau nu. Graba aceasta denotă un pic de panică. Probabil că este un efect secundar al Brexit-ului. Vom vedea. Închei doar cu un mic exemplu. În autobusul cu care mergeam la biblioteca a vomat un școlar. A încercat apoi să spele cu apa din sticla pe care o avea, ajutat de o doamnă. La prima stație, șoferul a coborât, a ieșit cu băiatul afară, tot repetându-i ”Don’t worry!”, pentru că acesta se simțea oarecum prost. A rugat toți pasagerii să coboare, pentru a-i muta în autobusul următor, fără ca să mai plătească, pentru că trebuia să curețe autobusul. Că este inadmisibil să se circule în el, atunci când e murdar. Ați înțeles, da, aluzia? Iar noi continuăm să ne lăudăm cu mărarul și cu strugurii noștri… ,"
5,https://ganduridespletite.com/2018/04/22/cordonul-2/,"Era o iarnă grea și cu troiene cât gardul. Tocmai trecuse seara de Revelion, iar ziua de după ar fi trebuit să aducă multă liniște sub streșinile împovărate de gheață dură, ce se auzeau căzând zgomotos de pe la casele din mahală. Pentru ea, însă, dimineața se legase cu noaptea nedormită în care i s-a făcut din rău în mai rău. Totul fusese bine în ajun. A fost cu copiii satului la urat, din poartă în poartă, fără să ocolească vreuna, nici chiar pe cea a vecinilor de peste gard, care se urau de moarte cu bunicii ei. Au primit în trăistuțe bănuți, nuci și turte, dar și bomboane de ciocolată. Răsfăț rar al acelor timpuri. Și nu s-a putut abține până nu le-a mâncat pe toate până acasă, scoțând degetele degerate din mănuși. Și de atunci rău și rău. Tot mai intens și ajuns până la leșin. Au învelit-o atunci într-un ogheal de lână de oi, că doar aveau peste o sută de bârsane, au pus-o în căruță și au dus-o 13 kilometri pe viscol, la Cahul, la spital. ”A fost otrăvită fata matale!”, i-a zis doctorița femeii îmbodolite în șalincă, cu ochii plânși de necaz. ”Și ați adus-o cam târziu. De două săptămâni stă doar în perfuzii și tot nu își revine. Nici în picioare nu se poate ține. Ziceați că mai aveți doi copii acasă? Mergeți și căutați de ei, mai degrabă…” Pe când nimeni nu îi mai dădea nici o speranță, însă, fetița letargică, s-a ridicat într-o dimineață din pat și a făcut câțiva pași, făcând-o pe doctoriță să-și scape pixul din mână de uimire. Avusese un vis, în care sora ei mai mică, Maricica, alerga pe lângă cuptorul pe care ea stătea întinsă fără pic de vlagă. Îi căzuse cordonul de la hălățelul cu flori mici de câmp și nu reușea să îl ajungă nicidecum. I-a făcut semn surorii ei, mai mult din priviri, să o ajute. Copila s-a oprit din alergat, i l-a ridicat de jos și i-a întins doar un capăt ca să-l țină, iar pe celălalt l-a întins drept-drept, imitând un pod. S-a trezit simțind încă în mână acel capăt de cordon de care se agățase și în care își găsise punctul de sprijin pentru a se ridica. Acel capăt de cordon întins în copilărie le-a legat apoi toată viața. Și pe când au venit ambele la studii la Chișinău – mai întâi cea mai mare, aducând-o apoi, în următorul an și pe Maricica după ea, tot la Institutul de Arte. Și când au stat în același cămin, cea mai mare fiindu-i mereu umărul puternic în toate. Când le era amar pe suflet – alergau una în brațele celeilalte pentru că știau că acolo le este leacul tămăduitor. Și le era suficient doar să se privească. Și-au scos apoi, rând pe rând, și pe celelalte trei surori din Paicu, un sat din Sud, de numai 100 de case, fără Biserică și Primărie. Au fost mereu alături și la bucurii, dar mai ales la necazuri. Viața le-a tot trecut prin multe încercări grele, ne ocolind nici paturile de metal rece ale Spitalului Oncologic. Și iar Maricica îi aducea ”cordonul” zilnic, ambalat cu mult drag în porții mari de grijă permanentă. Fără odihnă sau somn. Prin căldura și chibzuința cu care a fost înzestrată. Prin înțelepciunea vorbelor potrivite exact în momentele de maxime căderi. Care au fost vitale atunci. Pentru a crede că acel cordon magic le va ajuta și de data aceasta. Au simțit mereu legătura specială și inexplicabilă dintre ele, glumind, că doar nu degeaba a rămas bunica însărcinată cu a doua, alăptând-o pe prima, care avea doar câteva luni. Că au crescut din același lapte. Iar asemănarea lor fizică este năucitoare de-a dreptul. S-au și angajat să lucreze la aceeași instituție – Teleradiomoldova – unde vin zi de zi de mai bine de treizeci de ani ambele. Una la etajul nouă, la Redacția Muzicală, moderând emisiuni, iar Maricica, la etajul doi, venind de la cinci dimineața la servici, pentru a ne aduce primul jurnal de știri ”Bună dimineața. Aici Radio Moldova!” Îi aud vocea ca pe o revărsare de raze mieroase peste începutul de zi. Știu că menirea ei pe acest pământ a fost să aline și să împăciuiască. Să panseze răni sufletești dar mai ales să le salveze. Și știu că nici un rău nu se poate atinge de surori în acele zile, când prima, terminând știrile și ieșind din studiou, îi trimite mesaj celeilalte: ”Eu am ieșit din emisie. Tu ai venit?” La mulți ani, Maricica Revenco-Munteanu. Sunt prima care ar trebui să vă mulțumesc pentru acel cordon – simbol al drumului vieții oferit într-un moment crucial al mamei mele, copilul de atunci. Acel vis a fost o premoniție. Un semn ceresc, că unii oameni sunt trimiși pe pământ pentru a readuce soarele. ”Aici, Chișinău, Radio Moldova. La microfon – Maricica Munteanu. Rămâneți alături de noi!” Și viața o ia de la capăt…"
5,https://ganduridespletite.com/2018/04/27/limbajul-mamelor/,"Săptămâna aceasta am avut primul meu curs de engleza. Gratuit. La biblioteca Wembley. Nu că aș fi simțit că vorbesc deja mai bine limba, dar pragul psihologic cred ca l-am depășit. Măcar acum pot zice în gura mare: eu merg la cursuri, fraților! Grupul este unul mic, de vreo 15 persoane, iar la prima oră am fost rugați să ne notăm numele pe o coală de hârtie și să o fixăm în fața noastră, pentru a ne facilita comunicarea. Astfel că, vecinele mele au fost Rocio din Granada și Zakia din Afganistan. Cursul este ținut de Marie din Irlanda, o doamnă de vreo 70 de ani, care, am aflat apoi, face voluntariat și a predat engleza tuturor celor care au avut nevoie de ea – de la refugiați, oameni cu handicap până la oameni ai străzii. Cum poți să nu admiri acești oameni, care, refuzând ceaiul și plapuma din fața televizorului, parcurg distanțe mari pentru a ajuta pe cineva? Dezinteresat și din proprie inițiativa? Mă închin cu tot respectul. Marie ne-a combinat în grupuri a câte trei, pentru a ne cunoaște vecinii. Dialogam simplu, în propoziții elementare, la care doar italianca Elvira zicea doar ”yes” și râdea cu gura mare, pentru că engleza ei era realmente de începătoare. Iar eu, m-am simțit în acest context totuși, cu o clasă în fața ei. Adică, nu chiar clasa zero, că într-a-ntâi cred că mă admiteau cumva. Ziceam eu, că acest nou curs m-a făcut să înțeleg, că există și alții și mai și decât mine, iar comparația mi-a umplut sacul de curaj! Ne-am rostit numele unii altora, pufnind în râs de fiecare dată când cel vizat făcea fețe acre, auzind în câte limbi poate fi schimonosit numele său. Colegul meu Ahmad, un tinerel din Siria, fără păr și gene, mi-a zis că am cel mai complicat nume de pronunțat – Vahnovan, la care eu, uitându-mă la hârtia colegei Bouchra din Morocco, am tăcut resemnată. Las să creadă ce o vrea. Doară tinerii ăștia mereu au senzația că le știu pe toate! Apoi, când am ajuns la verbul ”change” a trebuit să ne schimbăm cu locurile pentru a efectua realmente o schimbare, care reprezintă verbul în cauză și pentru a vorbi cu noii interlocutori despre weekend-ul fiecăruia. Astfel, am început eu, zicând că ”My weekend starts on Monday” (Wekeendul meu incepe luni). La care colega turcoaică Merv, tinerică de tot, a zis ”You are wrong. Maybe Saturday?” (Ai greșit, poate sâmbăta?) Eu, totuși, am insistat pe formularea mea corectă: ”My weekend starts on Monday when my children go to school!” (Weekendul meu începe Luni când copii mei pleacă la școală). ”Yes!” m-au susținut în cor Bouchra și Sumita din India, și încă o colegă din Algeria, numele căreea așa și nu l-am reținut. Toate aveau copii de școală, bineînțeles. Italianca iar a râs. Cu toate că, dacă ar fi avut copii, ar fi știut că acest adevăr e unul cu gust amar. Iar Albana din Albania, care are acum copii absolvenți în Anglia, dibuind convorbirea noastră, tocmai de la celălalt capăt al mesei, a ținut să dea din cap aprobator. Pentru că toate mamele din lumea asta au un singur limbaj universal. Cel al mamelor…"
5,https://ganduridespletite.com/2018/05/08/fost-am-la-un-bal-pe-o-coasta/,"Am ajuns primăvara trecută la unul dintre acestea dintr-o norocoasă coincidență, invitată fiind, cu familia la ziua unui englez foarte bogat. Și nu doar prin firmele pe care le deține, ci mai ales prin respectul și bunătatea pe care o emană. Dovadă mi-au servit numărul imens de oameni care au venit din diferite colțuri ale lumii pe Coasta de Azur pentru a-l omagia, din discursurile și mesajele video pe care le-au trimis prietenii acestuia de pe tot mapamondul, care conțineau felicitări dar mai ales mulțumiri. Inclusiv de la fostele neveste și amante, care, o parte au fost și ele prezente la eveniment. Nu se poate asa ceva? Ba da, am văzut-o cu ochii mei. Știe omul ce știe dacă a reușit să le împace pe toate. Și pe cei 10 copii ai lui în total, care s-au jucat frumos laolaltă cu nepoții împreună, fără urmă de ceartă. Așadar, omul putea fi invidiat și la acest capitol. Cu toții îi mulțumeau pentru ajutor, pentru implicare în diverse probleme personale – de sănătate, de viață și de ajutor financiar. Cel mai emoționant moment a fost, însă, filmulețul difuzat în care copiii cu dizabilități, de la casa de orfani pe care o finanțează, îi trimiteau mesaje, care cum putea – dansând, exprimând o inimioară, sau cântându-i un cântecel. Pentru că și de acești copilași englezul are grija. Să nu le lipsească nimic. Să fie îngrijiți bine și să îi aducă la vila lui din Saint-Tropez în fiecare vară, ca aceștia să se întremeze de la aerul sărat de mare. Am avut ce vedea dar mai ales ce învăța. Inițial, am pornit acest text pentru a prezenta o alta realitate, la care muritorii de rând, asa ca mine, nu au acces. Iar eu, norocoasă fiind, am considerat că trebuie sa descriu cum e sa mergi la un bal de oameni avuți cu tot luxul și confortul simțit și savurat acolo. Cu hotel de 1000 de euro pe noapte achitat de omagiat pentru toți invitații lui și acele trei zile de ședere, două de cocktail și una de eveniment, în care a simțit nevoia sa stea alături de prieteni, angajați și parteneri, cu tot cu familiile acestora, insistând să aducem și copiii neparat cu noi. Pentru ca ideea de familie este una esențială în acest mediu. Cu iaht și mașini puse la dispoziție pentru toți. Cu angajați de la circ pentru a ne distra copiii 3 zile și supraveghetor la piscina, echipamente și jucării pentru toate vârstele, pentru a elibera părinții de griji suplimentare. Cu acei șlapi roșii oferiți pentru toate invitatele, cărora le vor obosi picioarele la un moment dat și vor dori să se descalțe. Cu acele 3 bone pe care le-a adus din Londra cu el, și cărora le-a cusut rochii roșii, cum cerea dress-codul tuturor invitatelor, pentru a se simți și ele bine la eveniment (apropo, una era din R. Moldova și mi-a confirmat calitățile deosebite ale acestui om). Dar ce am simțit vis-a vis de acest eveniment mi-a întors vectorul textului la 180 de grade. Către suflet. Și atunci, celelalte detalii, legate de mașini și vile, cadourile din galeriile britanice, rochiile văzute doar prin reviste și poșetele de prin vitrinele brandurilor mari, mâncărurile cu foie gras , vinurile deosebite, obiecte de artă unicate, a căror mare amator este gazda, și celelalte, despre care am vrut să scriu inițial, mi-au părut lipsite de importanță. Și nici acele două rochii de designer renumit care ”s-au întâlnit”, culmea la aceeași masă și au ”acrit” seara uneia dintre invitate nu au mai contat. La plecare, am lăsat pe scările acelui palat nu, nu pantoful (șlapul roșu) ci sensul distorsionat al termenului ”bogăție”. Am revenit din acel paradis cu o mare lecție. Am înțeles că atunci când ai, indiferent cât, ești mai bogat oferind. Pentru că după noi, pe acest pământ, nu va rămâne decât un dans, o inimioară sau un cântecel… Îți mulțumim, Michael și la mulți ani!"
5,https://ganduridespletite.com/2018/05/15/eleganta-englezeasca-a-cuvintelor-nespuse/,"Și s-a desprimăvărat de-a binelea. Chiar și în Londra, unde soarele se servește cu porția unui zgârcit, iar timpul este aidoma femeii patruzeciste – schimbătoare și mai mult cu nori. Vântul rece îi răscolește anii și gândurile, sporindu-le misterul. Ploi, însă, nu prea. Iar eu și acum le aștept, pentru confirmarea mitului ploilor londoneze. Până una alta – nu am dovezi convingătoare. Diminețile încep acum cu un zumzet, de multe ori amestecat, în două ”voci”, a mai multor mașini de tuns iarbă sau de toaletat tufele și copacii. Iar apoi miroase amețitor a iarba proaspăt tunsă în răcoarea dimineții. E demențial! Mă uimește plăcut faptul că normele de securitate ale muncii sunt foarte stricte, de la cască, mănuși și până la funii pentru alpiniști, toate fiind și îndeplinite, nu doar semnate pe hârtie. Apropo, nu știu dacă proprietarilor caselor le sunt impuse niște rigori, dar oamenii au grijă mare de cum arată curțile. Mereu curate, îngrijite și fără ”hlam” adunat cu tonele pentru ”da de ne-o servi vreodată la ceva”. Constat aici, a câta oară, că mulți încă suferă de simptomul omului post-sărăcie, pentru că imediat se pot identifica apartamentele emigranților (după balcoanele pline cu de toate) și curțile caselor arhipline ale celor care au venit aici. Curțile celor de aici arată altfel. Fără ”un pic de pătrunjel aici, o mână de cimbru dincolo, niște menta pentru ceai”. Nimic din apucăturile noastre de moldo-agricultori de care nu ne vom debarasa, cred, niciodată. E de bine, e de rău? Nu știu. Zic asta, coștientizând, că primul lucru pe care l-am făcut venind aici a fost să îmi cumpăr ghivece cu verdețuri, iar garajul meu e plin de elemente specifice unei moldovence care adună totul la casă. Sic! Ăsta era, de fapt, un secret! Numai să nu mă întrebați, vă rog, câte am reușit să adun acolo în doar câteva luni. Da de-or trebui, totuși 🙂 Primăvara aici e diferită. În parcurile mari au apărut tractorașe, care se plimbă de colo-colo, aruncând iarbă în toate părțile, spre deliciul copiilor. Iar în parcurile centrale, sunt aduse șezlong-uri, cu logo-ul a vreunei firmă, care apoi la ora 5 seara sunt adunate. Ideea este the best – și firma își face reclamă și oamenii din parc, unii chiar angajați din birourile vecine, mănâncă la amiază sau chiar moțăie sub vreun copac în pauza de masă. Lângă unul din centrele mai mari de birouri, am văzut un loc chiar amenajat pentru așa ceva. Iar aceste spații și pauze, sunt sigură că oferă un foarte bun refresh pentru acea zi. E greu? Nu! Doar dorință să existe și preocupare pentru confortul omului. Și se citește peste tot. În metrou, în sălile de așteptare de la medici, în parcuri. Atâtea modele de kindle-uri câte am văzut aici, nu am văzut în toată viața mea. Cred că și de aici derivă și multele diferențe de mentalități dintre societățile, în care cărțile din bibliografia școlară au fost lectura maximă pe viață și celelalte, unde s-a citit mereu. Iar un detaliu interesant referitor la cărți l-am observat plimbându-mă, ca de obicei, pe la bibliotecă. Există rafturi cu cărți cu font-ul de literă foarte mari și audiobook-uridedicate celor cu vederea slabă, pentru a le facilita lecturile. Știu că devin plictisitoare când revin cu ideea – ”E așa de greu?” – nu cred. Dacă ar fi să ne pese un pic mai mult de cei care întâmpină dificultăți de orice ordin, pentru că soarta a fost mai nedreaptă cu ei, i-am ajuta și pe ei, și noi am mai pune o pietricică la construcția unei lumi mai bune. Pentru că e și a lor, celor năpăstuiți. Ce ar fi dacă marile edituri ar încercă un efort în acest sens? Chiar și în scopuri caritabile. Apropo de aceasta, am remarcat și un mare magazin cu totul felul de ”mașinuțe”, scaune și cărucioare cu motor, adaptate oamenilor cu probleme locomotorii pentru a le putea facilita deplasarea independentă prin oraș. Da, se poate! Și în acest caz. Și ca să nu fie numai lapte și miere, am și câteva nedumeriri. La capitolul modă – iarăși fac ochii mari pe străzi, cu toate că încerc, după atâtea luni, măcar să nu fie tare vizibil, iar opinia personală să rămână nerostită, la rugămintea copiilor. Sunt cazuri în care nu mai disting, de e băiat sau fată, că o face pe nebunul sau chiar e, că e o perioadă de rebeliune sau așa e în ADN-ul unora – ce mai contează. Loc sub soare este pentru toți. Așa ca aici am făcut un pas spre modernitate, permițându-i fiicei mele, de aproape 14 ani, să își mai facă o pereche de găuri în urechi, de a fugit sărmana, în aceeași zi la cosmeticiană, de frică să nu mă răzgândesc. Ce am înțeles, totuși, este că aparențele înșeală de cele mai multe ori. Și că cei mai rebeli pe exterior, sunt mai umani câteodată decât ”pisicile blânde”. Ieri, pe banca din drumul meu zilnic spre școală, s-au așezat doi tineri. Am observat că unul era cu dizabilități, iar tânăra care îl însoțea, l-a ajutat să se facă comod, apoi i-a desfăcut un sandwich (uf, când mă voi învăța să scriu cuvântul asta corect???) cu foarte multă răbdare și zâmbet. Abia apoi am observat coama multicoloră pe care o avea fata și m-am gândit, că poate dacă aș fi văzut-o într-un alt context, aș fi încadrat-o sigur într-o altă categorie ale gândirii mele demodate. Mai am multe de învățat. Știu. Cu ce, totuși nu sunt nicidecum de acord, este cu un stil de comportament neo, probabil, neacceptat de mine. Să stai în bibliotecă cu picioarele pe masă, mi se pare lipsă de bun simț, iar să vii l aceeași bibliotecă cu copilul tău școlar, ca să îți organizezi niște hârtii, iar copilul în timpul acestă să deranjeze pe toți cei care studiau acolo și, într-un final, să își găsească liniștea, pornind pe tableta din sală un meci de box, cu sonorul pornit – mi se pare lipsa de educație de-a dreptul. Am atașat și poza cu respectivii, ca nu m-am abținut măcar o poza să fac și să povestesc apoi despre nesimțire. Ce m-a uimit, însă, cel mai mult este reacția celor din jur. Nimeni nu face nici o observație în asemenea cazuri. Doar ignoră, sau, cu zâmbetul pe buze, își schimbă locul și pleacă de lângă ei. Bilă albă la capitolul ”eleganță”. Până și eu, care eram singura pornită să le bat obrazul, am muțit. De scris, nu am putut, însă, să nu scriu. Ca să nu rămân cu nodul în gât. Câte mai am de învățat de la oameni!!! Iar dacă este să vorbim despre școli, la orele de ”muncă” cum se zicea la noi, iar aici ar fi ”textile” și ”foodtech” fetele învață să facă de toate. Fiica-mea a reușit să croiască, asambleze și să monteze un fermoar la o trusă de machiaj, oferită mamei cadou iar apoi să coacă cap-coadă fursecuri cu unt – temă de casă. Am avut un deja vu, cu mine, pe timpurile când coseam șorțulețe și cămăși de noapte la școală, și când am făcut primele salate în cadrul orelor, oferind apoi și băieților, care reveneau din atelierul de tâmplărie, unde asamblase taburete de lemn. Să fi fost printr-a patra, cred. Taaaare ar mai prinde bine asemenea ore unor generații care, datorită, tabletelor și ale touch screen-urilor și-au pierdut abilitățile locomotorii ale mâinilor, de nu mai sunt capabili să realizeze mai nimic fără butoane. Dar și picioarele ajung echimozate de atâta stat pe X-boxuri și PS4-uri, de mi-i groază unde se va ajunge înr-un final. La capitolul ”teme de acasă” – iarăși surpriză. Nici nu știu dacă e de bine sau nu. Am aflat că există ceva aplicație pentru telefon, cu care scanezi exercițiul pe care nu știi să îl rezolvi, iar el îți explică, pas cu pas, rezolvarea lui. Mai mare dragul. În același timp – cât efort vor mai depune copiii să înțeleagă singuri? În câți ani nu va mai fi nevoie de profesori? Și aici intru iar în reflecții existențiale despre viitorul care nu știe pe cât de bine va suna, conform sintagmei. Știu doar, că păturile oferite în pauza mare la școală, pentru a se lua masa pe iarbă și a mai descovoia spatele elevilor este o idee genială. Iar pentru dodju-urile primite la școala celui mic (un fel de fețe vesele în semn de apreciere), ca și premiul pentru cei mai sârguincioși copii din clasă, se oferă lunar câteva vouchere la librărie, în valoare de 5 lire. Pentru cărți. Iar la școală se poate veni cu trotineta, existând parcări special amenajate. Este greu, întreb iarăși, redundant? NU! Dorință e cuvântul cheie!!! Și ca să nu vă țin mult prea mult, închei, cu o constatare cam tristă: de multe ori mi-e rușine pentru unii conaționali. Pentru scuipatul lor în stradă și vorbitul cu înjurături în gura mare. Pentru refuzul de a respecta țara în care au venit și a-i sfida liniștea și curățenia. Nu zic mai multe. Aș fi atașat o poza, drept exemplu, dar mi-e că acea femeie are și copii și le va crăpa obrazul de rușine. Pentru semințele scuipate pe jos, în văzul tuturor, pe față, cu tupeu, într-un autobus curat, licărind verigheta lată, de aur roșu, de fiecare dată când mâna mai scotea un pumn de semințe din punga inscripționată în română. Cum e să fii primit într-o țară civilizată și să îi scuipi noblețea, privind-o în ochi? Nu pot înțelege. Și din nou nimeni nu a zis nici un cuvânt. Privirile, însă, strigau totul. Despre nerecunoștință…"
5,https://ganduridespletite.com/2018/05/30/un-soare-aproape-fericit/,"Am numit-o Om-soare pentru căldura pe care o emană, pentru versurile care pansează și pentru sinceritatea asumată. Am aflat apoi că avem prieteni comuni și că, ironia sorții, de fapt ne-a unit dragostea pentru vers. Sau cum zicea însăși Carmen – ne-a născut aceeași mamă – poezia. Versurile ei pansează suflete, iar menirea ei de a pune pansamente atunci când doare vine și prin meseria ei de asistent medical. Vede moartea de mai multe ori pe zi. Simte durerea celor suferinzi. Transmite emoțiile așa, cum numai ea știe – Carmen Secere, noua voce a poeziei românești. De când s-a născut în același corp un alt suflet, cel de poet și cât a durat travaliul? În același trup au locuit dintotdeauna poezia și restul. Mă știu doar scriind. Public scriu de aproximativ un an de zile, deci, vorbind despre lumină, travaliul a fost lung și fără anestezie. Povestind într-o seara cu tine, despre cei cu suflete sensibile, cei pe care sensibilitatea îi face mai vulnerabili, am ajuns de comun acord la adevărul că formatul sensibil nu poate fi ”up-grad-at”. Și, atunci, te întreb, care ar fi primul ajutor acordat celor suferinzi de ”inima rea?” Niciun om nu este în totalitate rău, așa cum niciun om nu este în totalitate bun. Cred în emoție. Știi ce tratament este administrat pe ureche, în caz de urgență? Cuvintele care mângâie. De ce doare, atunci când încă mai doare? Doare pentru că suntem durere. Pușkin spunea că „durerea este soarta celor vii.” Cine ți-a citit prima dată din Pușkin? Tatăl meu. El a fost omul care m-a învățat cititul din spatele cuvintelor. Îi plăcea literatură rusă, iar eu am ajuns să iubesc descrierile. Lui îi datorez cerul meu liric. Zâmbești, tată, așa-i? 🙂 Așadar, să înțeleg că ești fata tatei? Care fată nu este fata tatei? Poate cea care nu a avut norocul nostru? Când ai simțit că vrei să demisionezi de pe acest pământ? Citez: zilnic prinşi între două inele executăm un salt echer înainte fără întoarcere o rutină devenită regulă esenţială pentru supravieţuire nimeni nu îşi lipeşte urechea de centrul pământului să respire bătăile tuturor inimilor în pauzele publicitare intrăm fraudulos pe uşa din spate în filmul vieţii altora ocupăm ostentativ locurile primului rând şi ţinem lecţii de moralitate spărgând seminţe a lehamite suntem combinaţia care dăunează grav sănătăţii iertaţi-mă eu cobor la prima… Revolta pe care o exprim în texte vine din faptul că ne-am îndepărtat de lucrurile simple, complicându-ne inutil existența. Suntem indiferenți, ne grăbim și culmea, ne prefacem atât de bine că ne pasă. Din această cauză, aș vrea să cobor la prima. Apropo, la ecografie se văd cicatricile sufletului? Doar cu ochii închiși. Dacă nu le aveai atât de adânci, cicatricile, crezi ca ai fi fost la fel de frumoasă? Am învățat să mor de câteva ori, așa cum învăț să trăiesc în fiecare zi. Și nicicând n-am fost mai frumoasă ca-n învierile mele interzise. Cum bate inima unui viu mort? Îi lipsește a doua bătaie a inimii. Incomplet este o stare pe care nimeni nu și-o asumă. Dacă auzul este ultimul simț care se stinge în procesul morții, ce ai fi vrut sa auzi ultima? Mama. De ce ne cărăm pietrele după noi, o viață întreagă? Pentru că în ele ne sunt poveștile, din ele ne compunem și ne recompunem. Încearcă să le arunci și vei vedea cât de goală te găsești. Sau nu te mai găsești. Ce usucă cel mai mult sentimentele unui om? Neiubirea. Nu lăsa o floare fără apă, dar nici nu trece pe lângă ea fără să-i simți parfumul. A primi și a dărui, în egală măsură. Acesta este, după umila mea părere, echilibrul vital. Unde nu se poate ierta? Cel mai greu se iartă în fața oglinzii. Pacea cu tine înseamnă vindecare și când te obișnuiești cu boala, îți ferești privirea. Dar se iartă. Peste tot se poate ierta. În ce anotimp vei șterge cu creionul ”aproape” de pe coperta primei tale cărți de versuri ”Aproape fericiți”? Întotdeauna am încurcat anotimpurile și dacă ninge, nu înseamnă că neapărat e iarnă. „Aproape” mi se pare fericirea absolută. Și e fără anotimp. Aici te las să îți plasezi tu însăți o întrebare pe care nimănui nu i-a dat, încă, în cap să te întrebe. Dar aștept și răspunsul. De ce iubesc elefanții? Pentru că devin roz când îmbătrânesc. 🙂 Da? Pe asta nu o știam…Fain! Și, atunci, cum devin oamenii care îmbătrânesc? Frumoși. În sfârșit, frumoși. Primele 200 de bucăți de ”Aproape fericiți” s-au dus ca pâinea caldă. Ce urmează? Nu-mi fac planuri. M-am obișnuit să fiu luată prin surprindere. Mă agăț de visuri. Ăsta e mersul meu. Să vină alt mâine și mai vedem. Până atunci, hai să dansăm! Mulțumesc mult, dragă Carmen. Atunci, dans să fie!"
5,https://ganduridespletite.com/2018/06/04/cei-frumosi-si-cei-buni/,"Cartea lui Cristian Fulaș vorbește, într-un fel aparte, caracteristic autorului, despre unele realități banale, probleme cotidiene sau unele frământări existențiale ale personajelor, fie Giovanni, fie Pavel, sau ale personajului surd din ”Liniștea”, care pe parcursul a 28 de pagini își înșiruie durerea într-o singură frază fără sfârșit, fără final de propoziții, ca pe un lung oftat: ”lumea mea în care totul e vedere și atingere, nimic altceva, lumea asta ciuntă și nebună, în care nu am vrut să intru, în care am fost târâtă atunci…” și atunci ”pune țigările pe noptieră, gata mă culc, poate îi visez pe toți și eu, acolo, în vise, aud tot”. Fie, este descrisă frica personajului, care compune scrisori pe care așa și nu le trimite prietenului sau. Autorul scoate la suprafață acel travaliu al omului care scrie, dar care o face, de fapt pentru el însuși. Care nu are curaj să iasă la lumină pentru că ”ar putea fi o contribuție la destinul literelor, dar ar frânge destinul meu”. Care își ține manuscrisele în sertar, pentru că ”cred prea mult în ideea de stil și în minunatul ei corolar, anume gratuitatea operei literare, ca să devin și eu un biet comentator al timpurilor pe care le trăiesc”. Același personaj care își justifică singurătatea, ca pe un rol asumat, dorit și realizat, considerând-o ca pe o stare de bine greu cuantificabilă și care este, de fapt, mai degrabă o lovitură publicitară și un efect scenic al literaturii care ne vorbește de secole despre nenorocirea celui singur. Iar singurătatea aceasta ”nu e nimic mai mult decât alegerea celui care nu înțelege lucrurile simple și palpabile, a celui care nu salută vecinii și nu participă la sărbători, a celui care, departe de fi mort din punct de vedere social, a ales să ignore societatea și să o trateze ca pe o ultima dintre necesități”. Autorul descrie unele decizii asumate ale unor situații diferite, oferind lucrurile și din perspectiva celuilalt, ale acțiunilor sale justificate, ale punctului său de vedere. Pentru că, nu-i așa, că înclinăm să vedem doar ceea ce vrem în anumite situații. De fapt, să observăm doar ce dorim noi să se lase observat și să evităm să ascultăm și celălalt punct de vedere. Or, cartea ”Cei frumoși și cei buni” a lui Cristian Fulaș oferă și cealaltă perspectivă. Depinde de noi cât de mult dorim să o înțelegem."
5,https://ganduridespletite.com/2018/06/06/vecinul/,"Fiecare bloc își are omul său bun la de toate. Este cel la care trebuie să apelăm, conform instructajului administratoarei, când nu merge liftul, sar siguranțele, sau nu merge apa rece (aici, în Londra, chiar des ni se întâmpla sa avem doar apă caldă), curge robinetul sau nu merge termostatul de căldură. Problema cea din urmă ni l-a adus în prag pe John, iar minunea mare a fost că dânsul, văzând cum chinuiam engleza cu termenii mei tehnici inexplicabili și fiind mai blonduță-n plete, m-a întrebat dacă nu vorbesc și alte limbi. Rusa a răsunat atunci ca o mare limbă salvatoare a situației. Omul era dintr-o fostă țară sovietică, emigrat apoi în Israel, și stabilit de peste 30 de ani în Londra. ”Noroc chior”, m-am gândit, atunci când am scăpat de povara de a încerca să traduc cuvinte gen ”otviortkă”, ”zviozdocikă”, ”șaibă” sau ”ploskogubty”, pentru ca în engleză nu aveam cum sa le știu, iar în rusă păreau atât de familiare. Și mi-a fost chiar ușor să par deșteaptă că știu să zic și ”zamâkanyie”, ”nakladcă” sau ”zazemlenye”. Ei, și apoi a rămas omul la un cogniacioc moldovenesc, nu? Că doar nu o cere bani de la vecini care ”suntem de-ai noștri”. Și o conservă de șprotă s-a găsit imediat, și niște murături, ca la oamenii gospodari. Și, iată, ne tot povestește Johne despre viața lui, despre trecut, despre fosta soție și actualele iubiri. Ne mai laudă copii noștri, că doar nu ar fi altfel evreu adevărat, ne mai arată și poze cu odraslele sale, și cu nepoții, și cu tot neamul. Și trece o ora, două, trei… Și mai deschidem o șprotă, și chiar și seliodka adusă din Moscova, pe care o țineam pentru o ”Șubă” așa și nerealizată, că, deh, de-am ce-om face. Omul ne-a ajutat, nu? Iar John tot povestește și povestește. Și ne trece prin toată viața lui tumultuoasă, insistând pe un episod din copilărie, din timpurile pe când era tare bâlbâit și de aceea tăcea mai mereu. Cauzele nu s-au cunoscut nici până în ziua de azi. Dar știe exact momentul când a încetat să să se mai bâlbâie. Era încă mic, dar își amintește perfect. Zburau spre Tel Aviv, când avionul a prins un hop din ăla, când ai senzația că pe câteva momente pici în gol. Și s-a speriat atât de tare, încât, după aceea, și-a înghițit bâlbâiala și a prins a vorbi fluent, repede și mult. Asta am cam observat și noi. Și mai trece o oră, și cască copiii că li-e somn, și noi ne mai uităm la ceas, iar John tot povestește și povestește. Și mai trece încă una, și e noapte deja, și a treia conservă nu o mai deschid, chiar și de o am în dulap și mai e și cogniac în sticlă, dar văd că Steve se adaptează repede. Merge și fără. Mai trece o oră. Copiii trebuie culcați. Vasele trebuie spălate ca să nu miroase a pește toată casa. Dar cum să dai afară omul, când el te-a ajutat, nu? Și atunci l-am întrebat doar atât: ”Cam cât de mare să fi fost, totuși, hopul acelui avion???” Într-un final a plecat. Ce ușurare, m-am gândit, până când am văzut în hol, lângă cuier, geanta lui maro, cu setul de”otviortchy” și cheia de 8, uitată într-un colț…"
5,https://ganduridespletite.com/2018/02/01/prietenii/,"Și erau doi buni prieteni încă din copilărie. Parcă încă tineri, dar copiii le crescuseră destul de mari. Și, ca să își ocupe timpul util, și mai ales, să se impună să mai facă mișcare în aer liber, au decis să își cumpere câte un patruped. Au deliberat mult, s-au sfătuit cu soțiile și cu copiii lor șii au găsit un numitor comun. Vor fi Bichoni. Acum îs la modă. Doar ca, soția unuia, a ținut morțiș să fie neapărat mascul, iar a cealuilalt – femelă. A început o nouă etapă frumoasă a vieții. Se întâlneau dimineața la ora șase în parcul de lângă bloc. Mai schimbau o vorbă, două. Mai punea țara la cale. Seara, plimbările lungi le mai limpezeau grijile și plămânii și mai schimbau noutățile de peste zi. Cățeii le umpluse serile cu multă viață. Se hârjoneau și se jucau aidoma unor doi copii naivi și flocoși. ”Ai mare grijă, te rog, când o mai las la tine să se joace!”, îl atenționa cel cu cățelușa, până o voi steriliza. Pentru pui părea a fi prea devreme, credea cel care avea cățelul și chiar s-a amuzat copios când ”i-a surprins”. Cel cu cățelușa se înfurie rău de tot și s-au certat urât. Nu și-au mai vorbit de atunci. Doar era de la sine înțeles, că pe ”cel cu fata” vor cădea greutățile sarcinii, nașterea și grija celor noi veniți pe lume, pe care, sărmana mamă prea tânără și după o naștere prea grea, i-a respins. A fugit omul în toiul nopții la farmacia non-stop după lapte praf, că doar n-o să lese puii să se prăpădească. I-a încălzit în brațe. I-a hrănit cu pipeta. I-a mângâiat cum a știut mai bine. Până și-a revenit și ”fetița lui”, așa cum o dezmierda, zâmbind. Iar pe puiul cel plăpând, pe care totuși l-au pierdut, l-a îmormântat frumos la o rădăcină de copac, într-o cutiuță de carton, acoperind micul mormânt cu o floricică. A trecut ceva timp. Lucrurile și-au reintrat pe făgașul lor. În fiecare dimineață și după amiază, prietenii își plimbă cățeii prin parc. Doar că, pe părți opuse ale aleii. Cei doi nu își mai vorbesc. Iar cățeii, de cum scapă din lesă, fug, fericiți de la stăpânii lor, unul în întâmpinarea celuilalt, însetați de mult dor…"
5,https://ganduridespletite.com/2018/02/07/you-dont-working/,"Astăzi, de dimineață, după ce cu noaptea în cap am făcut trei pachete de mâncare pentru școală – fiecăruia după preferințe (unuia cu castraveți murați și prăjit la sandwich-maker, altuia fără, dar nu prăjit și la al treilea fără prăjit dar și fără coajă, că nu are dinți să muște și mai nou și fără carne, că cică, săptămâna asta e vegetarian) și ținând cont și de regulile impuse de la școli (nu dulce, nu alune, nu sucuri), i-am trezit pe toți trei. Apoi, unul împletit, altul legat cravată, al treilea – inclusiv încheiat la cămașă la toți nasturii, pus șosete și ghiozdan în spate, că dormea din picioare. Curățat pantofii. Apoi urmează tradiționalele ”Unde?” concomitent și contra cronometru, evident cu un minut înainte de a ieși pe ușă. Pe drum, mai aflu că trebuia nu știu ce caiet pentru azi, iar apoi îmi sună telefonul să îmi zică fiică-mea ca și-a uitat sacoul și pentru asta se dă detenție. Oare nu pot să i-l aduc cumva? Iar fiul meu mai mare îmi zice că, da, a uitat să îmi zică că pentru mâine îi trebuie la școală cartea lui George Orwell ”Animal Farm”, dar de la o editură anume. Trag aer în piept, număr până la zece. Ca să nu mă enervez. Oricum nu ajută, am înțeles asta în timp. Îl las pe cel mic la școală și încerc să mă reorganizez. Așadar, adio planuri vechi. Din nou. La magazin voi merge după ce voi colinda librăriile pentru carte. Pentru Amazon e prea târziu. Apoi, să nu uit să iau costumul de la curățat. Înainte – să nu uit să scot bani din bancomat, pentru, că, da, și în Londra, sunt locuri unde nu acceptă decât cash. Stai, mai întâi să îi duc fetei sacoul la școală – deh, o fată am. Și să nu uit să îi cumpăr crema de coșuri de care mi-a zis de ceva vreme. Celelalte două anterioare nu i s-au potrivit. Ok. Fuga-ncolo, fuga-napoi, vreo trei librării la distanță de 20 de minute fiecare, repejor, printre altele, trec pe la magazin – legume pentru vegetarian, fructe și pește pentru dieta lui taică-so, cremă de coșuri pentru adolescentă, multă-multă carne pentru adolescentul mereu flămând și poate niște dovlecei pentru mine? Că doar numai eu îi mănânc în casă. Nu. Nu de data asta. Se adună prea multe de cărat. Repede-repede plătit, fugit cu ditamai pungi la curățătorie după costum. Uff, întors înapoi la bancomat după cash, că uitasem și uite-mă și cu costumul frumos pe umeraș. M-am împodobit iar ca pomul de Crăciun. Între timp am mai răspuns la câteva telefoane, inclusiv din România. Că și acolo au mai rămas atâtea de rezolvat – chiriași, facturi neplătite, impozite, reparații, fleacuri din astea. Ce mai contează? Pe când să ies din curățătorie, dau cu ochii de tailandezul care lucrează croitor în același spațiu și care, având mașina de cusut îndreptată spre stradă, mă tot urmărește zilnic cu privirea, când urc spre casă sau cobor după copii sau cumpărături. Omul, drăguț de altfel și mereu zâmbitor, s-a îndreptat spre ușă să mă ajute să o deschid, că nu mai aveam mâini. Și m-a întrebat doar atât, într-o engleză mai calică de cât a mea: ”You don`t working? Stay at home?” care trebuia să fie corect ”​Aren`t you working?”, dar nu contează. În acel moment cerul meu s-a prăbușit. M-am oprit în loc și l-am privit drept în ochi. Am respirat odată și luuuung: ”I am at home, yes! But I NEVER STAY! Do you mean, this is a easy job?” Noroc că atât am putut scoate pe engleză, că de altfel, aș fi vrut să îi explic că alergătura de dimineață a fost doar intro-ul. Că jobul doi începe după ora trei, când îl iau pe cel mic acasă. Asta după ce îl duc la baschet și apoi repede fug la gătit mâncare. Iar pe drum încerc să îi ridic moralul și să îi pup ochișorii înlăcrimați pentru că iar au pierdut, și să îi explic că în viață trebuie să accepți și înfrângerile. Că nu poți fi bun la toate. Și, până la urmă, este doar un joc. Și trebuie continuat. Noroc că am scăpat de perioada de mofturi, că altfel, mai înfruntam și vreo două ture de din alea până acasă. Apoi, se mai întâmplă să fac niște ore și de gardă, noaptea, dacă cineva iar a visat urât sau i s-a inflamat vreo ureche. Că niciodată nu se știe. Că, odihnindu-mă, mai sortez niște haine în dulap, schimb lenjerii și calc. Sau le coc vreun desert. Iar seara le gătesc ceva așa, ușurel, pentru că spatele nu mă cruță deloc: pește și salată pentru soț, iar la copii – și mai simplu – paste. Doar că, pentru unul bologneze, pentru altul cu telemea și la al treilea cu cașcaval ras. Când se mai răcesc. Și iar vasele ajung până în pod. Și nu se spală singure nicidecum. Am încercat. Și că sunt tare fericită, dacă apuc o oră pe zi să citesc sau să scriu. Auzi, o oră… Am renunțat, însă. Oricum nu mă va înțelege. Și nu regret absolut nimic din toate astea. De un singur lucru mi-e ciudă doar. Că nu mi-am cumpărat dovlecei…"
5,https://ganduridespletite.com/2018/02/14/sase-luni-si-o-prima-pauza/,"Din capul locului țin să menționez că după șase luni am intrat într-un soi de sevraj. De o jumătate de an nu am făcut nici un proiect ca și temă de casă (din alea de te prinde miezul nopții) cu vreunul dintre copii. Nu am alergat pe la nouă seara, la Mall, după coli imense și hârtie creponată. Nu am mai scotocit prin dulapuri după cutii de pantofi, care să ia apoi forma unei stații de pompieri sau a unei machete de stadion. Nici măcar nu am căutat magazine cu echipamente pescărești pentru ață de pescuit, întru fabricarea, dintr-un umeraș de lemn, a unui instrument muzical, ceva gen liră. Nimic. Nici frunze strânse noaptea în fața blocului și călcate cu disperare cu fierul, ca să se usuce până dimineața, că, deh, trebuie ierbar. Realizez, sincer, ca îmi lipsește. Pentru o mamă obișnuită cu asemenea activități, este echivalentul exmatriculării de la Școala de Arte și Fantezii Artistice. În schimb acum, proiectele le fac chiar ei, copiii. Singuri. Doar că la școală. Imperfecte dar adevărate. Sesizați aluzia? În altă ordine de idei, doar că tot despre școală, vreau să menționez, că aici e iar Revelion. Ați uitat de cel chinezesc? Pentru ca avem copii din China, la școală am avut luna aceasta expusă o vitrină și cu tradițiile acestora. Că doar nu or fi unele mai Revelioane decât altele. Și mă gândesc că ăsta o fi ultimul, dar nu mă pun cu lacunele din cultura mea generală. Iar copilul meu cel mic a început să vorbească engleza. Era și timpul. Ba chiar să și scrie. A făcut o inimioară pentru învățătoarea lui, pe care aceasta, mândră a afișat-o pe panoul clasei. Nu a contat că e cu greșeli, ci că e din toată inima: ”Soopir tichir”. Mamă-sa a început să scrie și ea în engleză. Cam la fel 🙂 Și ca să închei cu școala, atașez o poză cu ceea ce înseamnă aici after-scool-ul, care costa 7,5 lire pe oră: o sală imensă cu covoare și mese, multe jocuri și o asistentă care le unge unt și magiun pe pâine prăjită. Cam atât. În astea șase luni, am remarcat și câteva obiceiuri de pe aici. Unul ține de obiectele inutile pe care le lasă oamenii lângă coșurile de gunoi sau în fața caselor, pentru a le putea lua oricine. Valize, jucării, căști de bicicliști și genți de lap-top. Tot ce vreți și în stare perfectă de funcționare. Iar Amazonul oferă posibilitatea de a cumpăra ieftin și rapid orice, de renunță mulți să-și mai care mobilele de la o destinație la alta. Știu pe cineva care și-a cumpărat frigider cu o liră. Doar că nu includea transportul, din păcate. Scump, Domle, scump. Iar un alt obicei, care a făcut mare vâlvă acum câțiva ani în presa de la Chișinău, ține de însemnarea locurilor celor decedați în accidente rutiere cu cruci și flori pe marginile străzilor. Să știți că există și aici. Doar că nu pe jos, ci pe stâlpi sau garduri. Într-adevăr, fără însemne religioase, doar cu poză și text. O fi, poate, totuși o alinare pentru cei rămași fără cei dragi? Chiar nu am un punct obiectiv vis-a vis de acest fenomen. Vă mai amintiți când vă ziceam că pentru orice serviciu există firme, specialiști și mașinării? Păi, uitați că scara blocului este curățată săptămânal de o firmă, iar geamurile, mai rar și contra cost, de alta. Specializată doar pe geamuri. Iar pentru a schimba yala de la garaj, proprietara apartamentului ne-a trimis un ”specialist”, care, cică a schimbat-o în cinci minute, facturând femeii 75 de lire, dar care a căzut după prima utilizare, pentru că nu-i înșurubase corect ceva inel. Noroc de soțul meu. Un alt lucru frumos și chiar ușor de preluat, este că, în spatele blocului avem un mic robinet. Lângă tomberoanele cu deșeuri reciclabile. Pentru a ne putea spăla pe mâini după ce ducem gunoiul. Un element minor, dar foarte util, zic eu. Și, da, continuăm să reciclăm. Sper să ne rămână obișnuință și de acum încolo. Am mai remarcat un pont foarte bun. Fluturașii pe care îi primesc de la o agenție de imobiliare din zonă, cu imobilele vândute și închiriate deja de ei, ne prezintă de fapt și un bilanț al reușitei activității. Și prin aceasta firma respectivă se diferențiază vădit de celelalte. Chiar e de notat. Și de la ei am aflat că s-a vândut una dintre casele înșiruite de lângă noi cu 750.000 de lire. Dacă vă interesează subiectul. Cred ca sunt trei camere și un pic de curte comună în spate. Am observat că pentru a câștiga încă o cameră, noi proprietari au desființat garajul și l-au transformat în bucătărie, la fel ca și vecina de alături. Inteligentă mișcare, ținând cont de prețul metrului pătrat de aici. În câte vieți am reuși să returnăm un asemenea credit? Nici nu stau să număr. Această iarnă londoneză a fost prima în viața mea când am văzut zi de zi pescăruși. Iar noaptea, am asistat, deja de mai multe ori, la duelul vulpilor care se încaieră în zona de tomberoane. O fi mai acută foamea, acum, în februarie? Nu știu. Și da, nu mai observ veverițele. Poate e prea frig. Nu aș zice, pentru că lângă bloc au înmugurit hortensiile. Și apropo, de bloc. Am remarcat o grijă deosebită față de bătrâni. Am și eu vreo câțiva în bloc, care sunt mereu însoțiți de niște îngrijitoare. De cele mai multe ori de culoare. Una dintre aceste ”perechi” pleacă săptămânal, cu un autobus special, cu însoțitor, care le duce nu știu unde, coafate, cu clipsuri și cu ruj roșu pe buze. Îmi dau bucuroase din mână atunci când le prind că pleacă și totuși, nu mă voi lăsa până nu mă vor lua într-o zi cu ele. Și ruj roșu îmi voi lua cu această ocazie specială. Mare mi-e curiozitatea pe unde umblă. Pentru că văd acest autobus, adaptat bătrânilor, cu rampă de acces în spate și pe lateral, culegând mulți oameni în vârstă din zonă. O parte sunt în scaune cu rotile. O fi vreun club de ceva? Promit să aflu. Despre superba bibliotecă din Wembley am mai scris, țin doar să menționez că permisul de bibliotecă se emite în 3 minute, numai să nu te încurci în rubricile ce trebuie completate, mai ales la cea referitor la etnie. Pentru că paleta este largă: de la white british până la mixed – white&black african. Alege. Iar cărțile ți le scanezi singur la un aparat, înainte să le iei acasă. E autoservire. Și le poți prelungi automat, din trei în trei săptămâni, de pe aplicația de mobil a bibliotecii și apoi restitui la un alt punct, mai apropiat de casa ta, dar care să fie parte a rețelei date de biblioteci. Și așa se economisește timp. Bilă albă, zău! Și ultima observație, că știu că prea mă întind, este că fiecare emigrant duce cu el melodiile meleagurilor natale. Și le auzi atunci când intri în vreun magazin ținut de ei. Am, de exemplu, un indian cu o papetărie. De câte ori intru, mă doboara aroma bețigașelor aromate și mai ales muzica indiană, de mi-amintesc de Mithun și filmele apărut după anii 90 pe video. Și cântă omul și dă din cap, de i se prelinge bulina roșie, pictată între sprâncene, de transpirație. Iar pe străzi, îi identific pe străini mai ales atunci când, își dau câte o cască jos din ureche, iar de acolo răsună dorurile la volum maxim: ”Da, am o geanta, plină cu vise. Mi-e frică de-ntuneric, Dar alerg pe străzi cu felinare stinse, Să nu mă vadă nimenia… Da mamă, sunt beată” și uite așa. Fiecare cu lumea lui."
5,https://ganduridespletite.com/2018/02/20/de-pe-pervazul-anei/,"De pe pervazul Anei Barton, Dumnezeu ne urmărește și se uită la noi. ”Apoi se mută înăuntru și se uită, cu ochii noștri, afară”. Cartea am citi-o pe bucăți. Pe porții săptămânale, ca pe un desert, supărată că are doar 246 pagini de text. Pentru că fiecare felie îmi aducea o stare. Uneori de bine. Altă dată ciocolata era prea amară. Și mă plasa într-un spațiu profund meditativ. Uneori, însă, simțeam menta copilăriei sau cimbrul maturității. Este atât de complexă. De la amintiri, povești reale sau evadare în mistic. Am început să o urmăresc și pe blog, apoi pe facebook. Ca să descopăr omul și nu doar scriitoarea care m-a fascinat. Pentru mine un autor trebuie să fie frumos în toată complexitatea lui. Nu știu dacă e de bine sau rău, dar am ajuns să constat acest fapt după mulți ani. Că nu pot delimita creația unui autor de Eul lui. Știu, nu e corect. Însă Ana Barton mi-a devenit și mai dragă după ce m-am urcat pe pervazul profilului personal și i-am urmărit postările. De la bunătățile coapte și până la participarea activă la proteste, de la dispute referitoare la educație până la apelurile de solidarizare întru diverse cauze. Este femeie. Este luptătoare. Este mamă. Este vie. Este Ea. Și îi pasă. Las mai jos doar câteva fragmente pentru a va face poftă. ”Memoria, memoria. Este bine că știm, că-nvățăm, că ținem minte peste minte. Însă cămara de ceață plutitoare e memoria noastră de odihnă și de artă, de siguranță și regenerare. Locul din tine care nu te cere, nu te absoarbe. Care te desfată când ți-e dor de necunoscut, că mai necunoscut decât tine nimeni nu-ți este. Iar ceața aia te ține-n brațe ca pe un descântec vechi, șamanic, cât vrei tu, cât poți, cât duci. Când ți-e gata, te șterge de abur și-ți dă drumul înapoi, în carne, își scoate fluierul și cântă”. ”Și omul, și inima lui au fiecare câte un spațiu personal și nu e bine să-l încalce nici unul dintre ei, să fie bună trăire fără amestecare. Între om și inima lui mai este și un timp. Dulce și puțin. Atunci când sunt numai ei doi acasă. Oglindință. Adică oglindire în credință. Omu-n ea și ea în om. A, și vezi pe unde umbli și un-te-așezi. Să nu ajungi să stai pe vreo altă inimă”. ”Iubește-te și pe tine. Să fii blândă cu ceilalți, dar să nu uiți niciodată de tine, că blândețea asta trebuie hrănită cu ceva. Să ști când să renunți, când să spui ”nu”, să ai bucurii care să fie numai ale tale, pentru tine. Că omul, orice om, dacă vede că i te dai, vrea din ce în ce mai mult, n-are saț. Dă-le de mâncare altora, dar nu toată. Păstrează și pentru tine, ca să ai mereu din ce da. Și cântă când ești singură. Bine, prost, tu cântă. Te-aude sufletul tău!” După lecturarea cărții Anei, îmi tot imaginez că Dumnezeu, agățat de pervaz, ne privește cu mult drag și se bucură împreună cu noi."
5,https://ganduridespletite.com/2018/02/22/raiul-tau/,"Magazinele din vecinătate devin în timp un fel de spații familiare. Mai ales dacă acestea sunt mici, de nișă, iar angajații sunt aceiași. Știi că zi de zi, pe când va trebui să îți refaci stocurile alimentare de pe lista din telefon (vă rog să observați faptului că m-am upgradat) le vei face iarăși rondul. La magazinul Bucharest mergi să iei făină de mălai, apoi la măcelărie – carne proaspătă, iar la brutărie – după pâine împletită și baghete. La magazinul de caritate intri ”da-de-mai-găsești-ceva” spre ”disperarea-tuturor-din-casă” și uite așa trece ziua. Ador conceptul ăsta de magazine specializate doar pe un anume tip de produse, care creează o relație specială cu clientul. Mai familiară. Fiind la polul opus nebuniei hypermarket-urilor agitate și obositoare, aidoma unor hale imense împânzite de mușuroaie grăbite. E adevărat că la rulajul zilnic pe care îl generează, prețurile mici atrag. Magazinele de cartier, însă, rămân pentru mine și amintirea copilăriei. Intru astăzi în cel evreiesc. Caut ceva care să înlocuiască deserturile prea calorice cu zahăr și ciocolată de care recunosc că abuzăm. Și, cum ieri la magazinul de caritate am găsit un cântar și am urcat pe el, după foarte mult timp, azi am pornit decisă să fac schimbări majore în alimentație. Mai ales că și colesterolul a prins chef de joacă. Așadar halva din susan, sirop de arțar, batoane din licii și gem de curmale. Unt de cocos și lapte de migdale. Compar un pic prețurile și constat că sunt cam mari, dar, sunt sigură că prețul medicamentelor, date pe o sănătate neglijată, nu va fi mai mic apoi. Mă bucură mult că am alternative ușor de găsit aici, în Anglia, la diferențe acceptabile totuși. În România m-am îngrozit de prețul la lapte de migdale și la siropul de arțar, care aici sunt mai ieftine. Aleg câteva pungi de legume congelate, dar și chiftele de soia, pentru prima dată. Am promis doar să mă iau de capul colesterolului. Eh, anii își prezintă tot mai îndrăzneț surprizele aferente! La casierie era iarăși doamna brunetă, trecută de cincizeci, mereu plină de viață și chef de vorbă. Când este ea pe tură, muzica din magazin, de obicei lirică sau religioasă, capătă nuanțe săltărețo-mai-de-nuntă. Și hop, și hei și lalalăi… ”O, bună dimineața! Mă bucur să vă văd din nou. I-a mai trecut răceala celui mic?” Nu a fost zi să nu mă întrebe despre cum mă simt și ce fac copiii. Apoi, în ritm de dans, începe să scaneze produsele din coș și să le aranjeze în pungă. ”Aha, făină, sirop de agave, lapte de migdale, esență de vanilie, bombonele colorate pentru decor. Astăzi veți coace, da?”. Îi zic că am de gând să le fac o negresă, doar că să mai înlocuiesc din zahărul tradițional și să pun lapte vegetal, pentru problemele mele. Să împac și varza și capra, să îmi optimizez și timpul și bătaia de cap. ”Lovely!”, zice. ”Și dacă mai puneți și niște nuci, măcar într-un capăt al tăvii – aveți toți de câștigat”, conchide ea. ”Uf, ceva e greșit la codul de bare aici, dar lasă că rezolvăm mai târziu”, zice zâmbind, notând pe spatele bonului niște cârligei, bețișoare și puncte, de la dreapta la stânga,în ebraică. Alfabetul morse e față palidă în comparație cu ce am văzut. ”Așa, dovlecei, bravo! Ați remarcat că ăștia congelați de la noi îs mai ieftini decât cei proaspeți, da? Și una-două îi aruncați la cuptor cu un pic de usturoi și mărar. Uh, ce buni sunt! Pește, smântână…faceți sos alb la pește? Eu una așa făceam, ca să îi păcălesc pe copii când erau mici, că doară știți că întorc nasul majoritatea de la pește. Iar ca să economisiți timp, că sunteți totuși mulți, faceți mai mult sos și apoi puneți o parte la congelat. Altă dată, una-două îl aveți gata pentru orice altceva: legume, nughete de pește, chiar și pastele îs bune cu el. Prețuiți-vă timpul!” Aș fi vrut să îi zic că smântâna este pentru mămăligă, dar era să intrăm mult prea mult în dezbateri filozofice legate de tradiții, gusturi și sănătate. Poate e mai bine că am lăsat-o să vorbească doar ea. Rar mi se mai întâmplă. Și sfaturile ei nu sunau rău deloc. ”Și, continuă ea, dacă puneți smântânică pe chiflele ce la aveți de la brutărie și niște felii de căpșuni și vreo două bombonici colorate pentru decor, i-ați păcălit și cu un desert sănătos! Aha și sfeclă? Brilliant! Cu puțin oțet și chimen, dar și pătrunjel – e o frenezie!” Data trecută când am ieșit din magazinul ăsta, am luat dealul cel-de-toate-zilele până acasă în timp record. Îmi sugerase să pun vinetele rondele pe grătar, cu felii de roșii și busuioc și un strop de ulei de măsline. Iar între timp să prăjesc două felii de pâine și să îmi fac o cafea proaspătă. Am început să salivez încă înainte de a plăti nota. La fel s-a întâmplat și acum. Și nu că nu aș fi știut aceste rețete, de care este plin internetul. Ci faptul că știe să le potrivească și să le descrie atât de măiestuos, să le condimenteze cu gesturi și interjecții, cu expresii ale feței cu ochii dați peste cap și să le transforme în povești culinare de-a dreptul. Chiar și pe cele puțin calorice și, aparent, fade. Și am înțeles atunci un lucru esențial. De fapt două. Noroc de omul care știe să transforme cotidianul monoton într-un rai al lui. Indiferent că e vorba de gătit sau de stat la casierie într-un market banal. Timpul, viața de fapt, așa cum mi-a spus-o și ea, este un lucru de preț. Și poate fi trăită și altfel. Contează să vrei. Iar al doilea lucru pe care l-am priceput a fost următorul: în zilele în care trec pe la această doamnă cu ochii negri și chef de viață, nu mai am ce căuta la cântarul de la magazinul de caritate. Da de îl vor vinde odată și odată…"
5,https://ganduridespletite.com/2018/03/02/bobita-copilul-tranzitiei/,"Cele douăsprezece povestiri înșiruite de Bogdan-Alexandru Stănescu în cartea ”Copilăria lui Kaspar Hauser” cuprind soarta unui adult, conturat în ani, ca un produs al unei copilării nu tocmai perfecte, în care personajul Tătuțu (tatăl vitreg) își face simțită amprenta mai mult decât tatăl biologic (cel de week-end), dar și a perioadei de tranziție de la comunism la o democrație încă derutantă, care îi modelează caracterul de adolescent într-un București plin de pericole. Dintr-un amalgam stufos de experiențe și amintiri mai mult sau mai puțin plăcute, naratorul ne prezintă transformarea acelui copil într-un adult plin de vicii ajuns, totuși, într-un punct al maturității sale spirituale. După mai multe deziluzii și eșecuri, sărăcie și un divorț dureros, reușește să găsească dorință de a o lua de la capăt altfel. Se lasă de băutură, iar la a 60-a zi de dezalcoolizare, fosta soție și un bun prieten (un autor de carte de succes, retras din țară într-un sătuc din Bulgaria, datorită dificultății de acceptare a homosexualității sale în România) îi fac un cadou binemeritat, oferindu-i un sejur de două săptămâni pe insula Creta. ”Anul viitor împlinesc 40 de ani. Fumez două pachete de țigări pe zi, țigări slabe, și, în general, mă simt foarte rău dimineața. Sunt fericit însă pentru că mă simt mai bine decât atunci când beam. Am hotărât să vin în Creta pentru două săptămâni cu o ofertă last minute pentru că-n cărțile de self-help pentru alcoolici se spune că după primele 60 de zile de on the wagon ar trebui să-ți oferi un cadou scump”. ”Așadar, sunt un agent literar de succes, cum se spune, alcoolic, recent divorțat. Am o fetiță pe nume Mara, de șase ani abia împliniți, și mă gândesc zilnic la sinucidere. Fac terapie, care nu mă ajută foarte mult, pentru că sunt obsedat de detalii și nu pot să nu remarc privirile Danielei spre ceasul de mână sau faptul că reușesc să-i ofer în timpul ședințelor o variantă idealizată de-a mea, idealizată în rău, menită să o ascundă pe cea banală, a unui tip dezamăgit de propria viață, slab, egoist, incapabil de orice efort de voință”. Este radiografia unui copilării tulbure și a unei societăți impregnate de insecuritate și instabilitate. Este, dacă vreți, un exemplu de acea lipsă de bază, de fundament al unei construcții emoționale solide, esențială pentru psihicul unui copil. Este un copil crescut de lupi, după cum îl descrie însuși autorul. Consider că parcursul acestui copil era previzibil. Deși, devenit un personaj carismatic, inteligent și, într-un final, un agent literar de succes – ecourile trecutului își spun, totuși, cuvântul. Nu știu pe cât va reuși definitiv să își depășească sechelele și viciile. Mi-a plăcut sinceritatea pe alocuri înfiorătoare a episoadelor descrise și mi-ar place să citesc peste vreo 10 ani, totuși, ce fel de bărbat a devenit apoi Kaspar Hauser. Unul matur și stăpân pe situație, refăcut definitiv, sau alunecat în recidive? Poate că vom afla dintr-o viitoare carte."
5,https://ganduridespletite.com/2018/03/06/portbagaj/,"Portbagajul lui Ciprian Măcesaru, recompensat cu Premiul ”Tânărul scriitor al anului 2013” ascunde un secret în trusa de prim-ajutor medical – jurnalul soției sale, Alina. O femeie cândva adorată, iar acum urâtă ”femeia pe care o iubisem ca un nebun, mama copilului meu, femeia care nu mă dorea, femeia căreia îi era silă de mine, frigidă, femeia cu sexul ca un deșert, femeia fără sex, femeia fără viață, femeia moartă…” Jurnalul nu doar că îi descoperă un alt aspect al căsniciei naratorului, ci și un trecut traumatizant al fostei sale soții – abuzată de unchi, devenit apoi soțul mamei sale. Femeia mai ascunde și alte secrete, iar soțul începe un jos demonic în schimbul returnării jurnalului acesteia. Pentru fiecare partidă de amor, forțat din partea ei, urmează să primească înapoi câte o filă din el. Astfel, conveniența părea a fi confortabilă pentru ambii – el își primește doza zilnică de care a fost privat în ultimii ani, iar ea respiră ușurată pentru că secretele ei (himosexualitatea) au fost deconspirate și acceptate. Soțul, însă, un individ meschin și stăpânit de fascinația răului, are alte planuri cu acest jurnal. Să scrie o carte în baza lui, subiectul părându-i unul foarte reușit iar succesul asigurat. Romanul mai atinge și unele aspecte legate de relația tată-fiu, încărcată de așteptări și temeri din partea naratorului: ”Dansează ca un bărbat, i-am zis…l-am prins de braț și l-am zgâlțâit. Nu voiam să ajungă un fătălău!” dar descrie și relația încordată cu tatăl său bolnav de Alzheimer. Ne este prezentat și un monolog legat de latura violentă ale bărbaților și nevoia lor de a domina: ”Cred chiar mai mult de atât. Cred că toți bărbații sunt potențiali violatori. Violența fizică, sau umilirea, fie și trucate, ca fantezie, așadar, sunt semne clare ale atracției față de ideea de viol”. Iar referitor la Dumnezeu, autorul zice : ”Dumnezeu era invenția fricii noastre. Fără ideea vieții de apoi, religiile n-ar fi interesat pe nimeni. Asta credeam, chiar dacă îmi doream și eu să existe un Dumnezeu salvator, care să nu mă lase să dispar în neant”. Romanul se citește ușor, cursiv, iar finalul este unul neașteptat. Care le rezolvă dintr-o dată pe toate."
5,https://ganduridespletite.com/2018/03/14/a-saptea-luna-londoneza/,"Și a mai trecut o lună. Una cu o scurta vizită la Cluj în care am înțeles câte s-au schimbat în doar jumătate de an. Și deloc spre bine. În primul rând am remarcat în unul dintre mall-uri faptul că s-a schimbat mixul de magazine, plecând mai bine de 5 chiriași, în mare parte branduri Românești. Nu au mai supraviețuit. În locul lor au venit branduri mari – omniprezente deja în toate mall-urile lumii, dar, mă întreb, ce vor face producătorii autohtoni? Mai ales că noua legislație românească apus pe butuci un număr mare de firme mici și mijlocii, iar cele mari au început să reducă din personal. Toți cei cu care am interacționat mi s-au plâns că sunt la capătul puterilor, că nu mai văd soluții și că îi bate gândul să plece. Una dintre prietene, ieșită în concediu medical, operată fiind de cancer, a ridicat luna trecută 295 de lei. În acest ritm, mă întreb, cine va mai dori să deschidă afaceri în România, și va face față fluctuațiilor legislative, apărute și inventate peste noapte, de niște oameni incompetenți? Grea întrebare. Mi s-a făcut milă de toți românii care nu mai au certitudinea zilei de mâine după o viață muncită și cărora le-au crescut ratele la credite, iar concediile medicale nu le acoperă nici strictul necesar de mâncare, căci despre facturi nici nu poate fi vorba. Și am revenit cu un gust amar, pe care îl simt și acum, la o lună distanță de călătoria mea, pentru că aici, în Anglia, legile sunt stabile și există foarte multe facilități pentru cazurile speciale. Pentru că este de lucru și se oferă salarii decente. Și o firmă se deschide în jumătate de oră on-line, și costă 15 lire. Fără stat la cozi la Registru Comerțului și căutat de dosare cu șină, apoi alergat la bancă pentru a depune 200 de lei pentru capitalul social etc. Nu mai știu exact pașii dar știu că birocrația, alergătura și statul prin cozi din start taie cheful de orice business. Și ăsta este doar începutul veseliei. E ca un mare carusel. Doar că nu e distractiv deloc. Ba chiar devine deprimant la primele ordine de plată către stat. Unde se va ajunge? Mi-e și frică să mă gândesc. Închei subiectul despre vacanța la Cluj, cu o mică mențiune legat de un alt aspect – după atâta multiculturalitate pe străzile Londoneze, de chipuri combinate de afro-asiatico-indiano-europeano-și-câte-și-mai-câte nații, Clujul mi-a părut monocrom dar la fel de superb. Eh, lumea asta e atât de mare!!! Dacă este să vorbim despre școli – mămicile mi s-au plâns că în continuare copiii sunt prea încărcați cu teme, iar ai mei, povestindu-le colegilor lor despre sistemul de aici, nu au cules decât ”invidii” iar învățătorii s-au arătat neputincioși datorită programei obligatorii impuse de Minister. Și cercul iar s-a închis. Să le mai spun că la cel mic, care are obligația să își facă temele când și când pe un site numit , unde fiecare are un cont, i-a fost introdus un nou program multivers cu planete, că să efectueze calculele sub forma unui joc cu nave spațiale? Pentru a le face mai haioasă tema și a le cultiva dorința de a intra pe site? Mai bine tac. Iar zilele trecute tot de la această școală am primit un fluturaș care face referire la riscurile la care se expun copii accesând jocurile on-line, în special se vorbea despre arhicunoscutul MINECRAFT, popular la această vârstă, despre ”prădătorii”, referindu-se la pedofilii, care pot interacționa cu aceștia pe rețea și la ”cyberbullying”, care pentru mine a fost o noțiune nouă – este hărțuirea cu ajutorul calculatorului sau a telefonului mobil. Așadar, școala a considerat că trebui să ne informeze și atenționeze. O atitudine demnă de respect. Tot luna aceasta a fost și ”Ziua cărții”, în care copiii au avut voie să se costumeze într-un personaj din cartea lor preferată și să povestească despre acesta, iar la școala fetei mai mari, pentru acțiunile de voluntariat în care s-au implicat la We Day, li s-au oferit bilete gratis și au mers împreună la concert. Bilă alba încă o dată școlii, pentru că îi învață să se implice în tot felul de acțiuni cu scop caritabil. În altă ordine de idei, și pe aici într-o mare intersecție s-a spart o țeavă sub pământ și s-a crăpat asfaltul. Strada a fost închisă și autobusele și-au schimbat cursele, anunțând în prealabil pasagerii din interior că traseul a fost deviat. Reparația a durat câtea zile, în liniște și organizat. Iar în blocul nostru se înnoiesc lifturile – și au fost înfoliate toate etajele și inclusiv liftul, pentru a nu murdări mocheta și a aduce murdărie în case. De ce unii totuși reușesc??? În astea șapte luni am încercat să economisesc pe transport mai ales și m-am obișnuit să mă deplasez și distanțe mai mari pe jos, pentru a nu plăti 1,6 lire pentru o călătorie cu autobusul. Ei, dar mersul lung își spune cuvântul și, evident, că îți trebuie la un moment dat o cafea și măcar un mic baton de ronțăit. Așa ca 2,2 lire pentru cafea și una pentru baton – și, zdrang, 3,2 lire ai lăsat jos. Nu mai bine ajungeam cu autobusul cu doar 1,6? Măcar am încercat, că de calorii, nu îmi fac iluzii. Batonul e cu ciocolată și nuci 🙂 Evenimente au fost multe și luna aceasta. La unele, nu am apucat să mă duc, cu toate că a fost invitată o actriță din România care îmi place mult și s-a cântat folk (la East European Cultural Centre) la altele am ajuns și de am înghețat, numai pentru un film bun românesc și pentru că la Romanian Cultural Institute mereu se organizează seri speciale cu invitați deosebiți și cu intrare gratuită. Iar ceea ce mă bucură cel mai mult este că atât românii cât și moldovenii din diasporă rămân fideli valorilor lor, promovează cultura românească și se implică în cauze nobile. Asociația Moldovenilor din Marea Britanie a organizat și de data aceasta, cu ocazia Mărțișorului, un eveniment cu scop caritabil, banii fiind adunați pentru niște copii amărâți din Băcioi. Au fost invitați speciali, care au cântat gratis, au fost sarmale și bunătăți pregătite de oameni cu suflet, s-au deschis sticle de vin Cricova, oferite de sponsori și s-a dansat. Aceasta dorință de fi uniți, de a ajuta, de a nu uita tradițiile noastre transmise din moși-strămoși, m-a emoționat din nou. Mai ales că și MAD-Aid, organizația căreia m-am alăturat după evenimentul din decembrie și care este condusă de o moldoveancă, iarăși a inițiat o acțiune de colectare de bani pentru a duce scaune noi copiilor cu dizabilități din Moldova. Nu pot decât să le zic tuturor – Jos Pălăria! și că mă bucur să cunosc atâta lume bună, aici, în inima Londrei. Iar la gândul celor rămași acasă, mi se strânge inima de durere. Și ca să nu o încheiem pe o notă tristă, vreau să vă urez o primăvară colorată, în care inima să vă bată, precum în ecografia atașată mai jos. Pentru că am primit-o de la o prietenă, asistentă medicală, care mi-a zis că așa arată la monitor o inimă fericită. Multă căldură!!!"
5,https://ganduridespletite.com/2017/11/14/3-luni/,"Și uite cum se fac trei luni. Ultima chiar a trecut pe nerăsuflate – casă, școală, parc, curat, mâncare – ca la tot omul. Și citit. Muuult citit. Ca în vremurile bune când eram la mama acasă. Londra mi-a făcut cadou această însingurare care predispune la lectură și mai ales la introspecție. Iese filosoful din mine și poetul. Jurnalistul și fotograful. Tot de ce nu am avut timp mai înainte. Și ăsta e un dar chiar prețios. Cum să nu-ți fie deșteptate simțurile când dimineața, în drum spre școală veverițele îți taie calea și te țintesc cu ochii mici și vioi? Iar în copacul de lângă bloc mai aterizează din când în când câte un stol de papagali verzi, mari și obraznici, sfidând liniștea din zonă? Iar toamna este pur și simplu splendidă, cu toată paleta de culori amețitoare așternută peste verdeața abundentă, caracteristică Angliei. Când parcul este plin de pescăruși care îți amintesc că ești totuși pe insulă și marea e destul de aproape? Când fusul orar, cu două ore mai în spate față de România, este perfect pentru deșteptările matinale cu care nu te-ai putut nicicum împăca toată viața? Și mai ales când mărimile hainelor tale sunt măsurate acum în inchi, iar asta înseamnă cifre mult mai ajustate. În afară de sâni, de care chiar îmi pare rău, talia mea de 85 a devenit 33,4, iar șold-ul – 34,5. Păi să nu te apuce poezia de fericire? Aici am început să apreciez mult mai mult anumite lucruri. În primul rând – aplicațiile telefoanelor. Google Maps-ul și Translate-ul – plecăciuni pân-la pământ. Whats-up-ul și Skyp-ul – legământ pe viață. Poți activa oricând opțiunea ”sună un prieten”. Iar dacă mai citesc vreodată de rău despre Facebook – declanșez războiul. Sunt surse vitale de supraviețuire în străinătate. Să încerce să conteste cineva acest lucru. Mai ales când este ziua ta, iar tu nu ești singur datorită mesajelor ce curg pe toate sursele posibile de comunicare, făcându-te să îi simți pe toți neadevărat de aproape. A fost un sentiment unic. Pentru că singurul lucru care îmi lipsește, realmente, sunt prietenii. Am mai început să prețuiesc uscătorul de haine – minune pentru astmatici ca mine. Fără înșirat de rufe și inhalat de aburi de la detergenți, soldate apoi cu crize alergice. Minune nu alta. Și pe cei care reciclează, pentru că am realizat câte materiale nedegradabile putem produce doar noi, familia noastră, într-o săptămână și am raportat-o la problemele globale cu care se confruntă secolul nostru. E jale!!! Am început să prețuiesc uniforma școlară, cu care tare nu am fost de acord toată viața, dar care simplifică mult situația părinților și reduce timpul de căutare de dimineață a ”cu ce mă voi îmbrăca azi”. Mai ales când ai doi adolescenți în casă, mereu în căutare a nu-mai-știu-nici-ei-ce – lucrurile chiar se simplifică mult. Am mai început să mă obișnuiesc și chiar să apreciez faptul că toți își caută de treaba lor. Nici chiar cu cerșetorul de la bancomate, care mereu stă cu mâna întinsă în același loc zi de zi, nu are nimeni nimic. Îi pun monede în palmă și mai schimbă două vorbe. Nu, nu este român, ca să precizez. Iar omul merge apoi la Tesco și își cumpără de mâncare – nu bere sau vodca. Și nu îl ia nimeni în derâdere pe nebunul cartierului, pentru că și aici trebuia să existe unul, ca și în orice cartier respectabil, care umblă în fuste roz sau albe, sau sacou cu avioane roșii. Cine știe ce o fi și cu viața lui? Am început să apreciez fructele din magazin, oferite gratis copiilor care însoțesc părinții la cumpărături și pungile pentru buchetele de flori. Nici nu știam că există așa ceva. În formă de triunghi mare și cu mâner și asta chiar m-a făcut să iau de multe ori flori, recunosc, din impuls, fix de lângă casierie (bravo celor de la marketing), fără să mă gândesc cum le voi mai duce acasă. Iar buchetele sunt de la 1,5 lire în sus. Nu am mai întâlnit nicăieri prețuri așa de mici, nici chiar la Lidl-ul din România de unde îmi luam trandafiri la 10 lei buchetul. Și apropo de prețuri, că tot mă întreabă multă lume, sunt foarte mari, într-adevăr – la chirii, facturi, servicii și transporturi. În schimb la mâncare și haine diferențele sunt nesemnificative. Ba chiar mai mici la unele magazine gen Primark sau Poundland. Am început să prețuiesc expozițiile, muzeele și galeriile gratuite, incredibil de frumoase, oferite de acest splendid oraș. In-cre-di-bile!!!! Am mai înțeles că se poate supraviețui și fără perdele, trauma oricărei moldovence, dar măcar mi-am decorat bucătăria cu tufe de cimbru și pătrunjel. Iar ulciorașele de lut primite cadou de la niște prietene drage – i-au dat un aer chiar autentic. Și am mai înțeles că poți să te simți ca acasă și acolo unde copiii tăi se simt bine și unde îți vine mama în vizită. Am ajuns să înțeleg că unele naționalități au comerțul în sânge. La întrebarea ”Cât costă balonul în formă de 3 și de 9, pentru petrecere?” vânzătorul m-a întrebat dacă este pentru soțul meu, pentru că, dacă ar fi petrecerea mea, mi-ar oferi mai bine o cifră de 2. Compliment, nu alta. Însă, la răspunsul ”Da ce, doiul e mai scump?”, a înțeles că de data asta nu a mers figura. Homos sovieticus nu se dezminte niciodată. Am mai înțeles un singur lucru – că amprenta rădăcinilor nu poate fi ștearsă cu nici o ploaie londoneză. Dimineața, zi de zi, după ce ultima dată îi mai pupăm pe copilașii noștri, aflați în coloană pentru a intra în clasă, aranjându-le căciulițele și amintindu-le să mănânce mai întâi sandwich-ul și apoi restul caserolei, rămânem în curtea școlii față în față doar noi: rusul din Moldova, două românce și o moldoveancă. Ne și umflă râsul la faza asta. Restul părinților – arabi, polonezi, italieni, indieni, africani și mai nu știu de pe unde, își petrec copiii doar până la poartă și apoi pleacă grăbiți, cu mici excepții doar. Așadar – deținem trofeul la cocoloșit! Mențin PS -ul: ploaia ori o înfiezi, ori poți pleca acasă. Și au început ploile de toamnă…"
5,https://ganduridespletite.com/2017/11/21/fumuri-leduri-si-canale/,"Anii îmi tot schimbă percepția asupra multor lucruri. Mai ales când este ultima dată când, de ziua ta, pe tortul cu frișcă apare prefixul cu cifra trei. Și vrei ca anul să treacă cât mai lent și totodată intens. Pentru că odată schimbat prefixul – intri într-o altă categorie, ”mai grea”. Și începe un nou capitol, care, încă, parcă nu e despre mine. Se schimbă percepția și asupra cadourilor. Iar cele mai frumoase devin alea surpriză și mai ales, acelea, cărora urmează să le faci chek-in-ul. Două bilete la Amsterdam – fără griji, fără copii și mai ales fără stereotipuri. Am pornit la drum decisă să văd orașul doar prin ochii mei, așa că toate prejudecățile le-am încuiat în sertar, împreună cu obligațiile de mamă, responsabilitățile și vârsta din buletin. După un avion ratat și o noapte plină de povești în aeroport, împărțită cu două românce și două sud-coreence, aflând multe haioșenii, printre care și faptul că detectorul de fum din camerele de hotel pot fi păcălite, aplicând o șosetă pe ele, sau , mai bine, o pungă, am ajuns, în sfârșit, în orașul de printre canale. Ce mi-a sărit prima în față? Multitudinea de canale și podețe, bărci, bărcuțe și vaporașe, umiditatea mare și aerul specific unui oraș cu multe ape. Și ceața. Că era nouă dimineața sau patru după amiază – mai că nu puteam să îmi dau seama. Mie, sincer vorbind, oricum îmi era indiferent. Orașul mi s-a prezentat ca un amestec de muzee și expoziții, palate și clădiri vechi superbe și străzi cu multe leduri roșii, fete dezgolite, ce trăgeau draperiile pentru câteva minute (chiar am cronometrat – 7 minute :)) și multă lume hohotind pe stradă. Culmea mi-a părut faptul că multe dintre aceste străduțe neortodoxe, ca să mă exprim mai plastic, învăluite într-un miros specific, pe care îl resimt și acum în nară, chiar și de am revenit de două zile, dădeau spre biserica locală. Am atașat chiar și o poză cu dovada. Aici am multe semne de întrebare încă, dar iau lucrurile ca atare. Iar paradoxurile continuă cu multitudinea de muzee: Muzeul ”Van Gogh” și cel al ”Prostituției”, ”Casa-Muzeu al lui Rembrand”, ”Rijksmuseum” și ”Muzeele Marihuanei” (sunt la fiecare colț), expoziția ”We Have a Dream”, despre Mahatma Gandhi, Martin Luther King și Nelson Mandela și mici săli de cinema care te îmbie să tragi cu ochiul la niște scene fierbinți. Nebunie curată, amestecată cu clinchete a sute de biciclete în viteză, care șiroiesc din toate părțile, de te zăpăcesc de-a dreptul. Aceste imagini contradictorii oarecum te bulversează dar și fascinează în același timp. Încerci să emiți o opinie, dar simți că e prea devreme și o lași pe mai târziu. Când vei urca în avionul spre casă și vei putea trasa o părere obiectivă, detașată, pe cât se poate. Nu am fost să le văd pe toate. Nu am avut cum în doar câteva zile. Pentru Van Gog am plătit 17 euro (despre acest muzeu superb ar trebui să scriu o postare separată), la expoziție și casa-muzeu nu am mai reușit, iar la celelalte, de genul celor enumerate mai sus, prețurile mi-au părut exagerate 8-12 euro. Nu că nu aș fi fost curioasă să îmi bag nasul de jurnalist, doar că nu am văzut rostul să mai dau bani la aceste muzee, când și prostituția și marihuana se plimbă pe străzi ca la ele acasă. Pentru că așa și sunt. Mai era ceva de ascuns? Mă îndoiesc. Perversiunile și abaterile de la reguli nu-mi sunt interesante oricum (se pare că ceva prejudecăți, totuși, s-au strecurat cu mine în trusa de machiaj). Poate data viitoare – ca să am ce să mai scriu. Oricum, chiar și de conține acest mix efervescent de (non)valori și lumi, orașul mi-a părut foarte curat, liniștit și bine organizat. Și extrem de vesel, daaaa! super vesel – mai ceva ca la nunțile de moldoveni. Însă fără bătăi și înjurături, chiar și de la cei cu hohoteala, pe care nici nu mai încercam să îi identific la un moment dat, după direcția din care venea mirosul. Cu turiști în vârstă, îmbrăcați elegant și grupuri de tineret, cu accesorii indecente, care sărbătoreau seara burlacilor sau a burlăcițelor. Cu multe cofetării cu vafe olandeze și magazine pline doar cu roți de brânză. Cu lenjerii trăsnite și obiecte mai deocheată plasate în vitrine cu leduri roșii și magazine de suveniruri clasice oricărei țări, doar că aici simbolul frunzei verzi (și nu mă refer la cea canadiană) a fost exploatat la maxim. Acadele și ciocolăți cu marihuana, săpun și șampon, creme de față, de mâini și de ce vreți voi, de haine și breloace nici nu mai zic. Nu am gustat din aceste dulciuri, la fel cum nu m-au tentat nici prăjiturile, pentru că, sincer, consider că este doar o strategie de marketing. Frunza trebuie doar fumată și atât. Altfel nu își are nici un efect. Cel puțin așa știam eu de la colegii mei adolescenți din Chișinău. Cine știe ce bețe de răsărită fumau și ei pe atunci, prin anii 90, cumpărându-le pe sub mână, în cutiuțe de chibrituri prin scări dubioase de blocuri? Poate este greșit, nu știu. Unele taine trebuie să rămână taine. Noi, părinți responsabili totuși, am cumpărat doar niște breloace cu biciclete și palatul reginei – că doar avem copii mici acasă (uf, și am zis să nu îmi amintesc asta în Amsterdam) :), pentru că altfel mai puteam alege doar cu simbolul lalelei și al morii de vânt – cam ”băbesc” pentru băieți mei. Și nițel cașcaval, că altfel degeaba am mai fost în Olanda. Și tot drumul ne-am gândit: oare cum să le povestim copiilor despre ce am văzut? Pentru că nouă, sincer, ne-a cam plăcut. Și ne-ar mai tenta. Pentru că ne-am simțit aidoma unor doi adolescenți fugiți în lume de părinți 🙂 Dar nu cred că am curaj să îi îndemn pe copiii mei să meargă. Cel puțin nu încă. Am înțeles asta și în drumul de la întoarcere, când în dreapta mea s-au așezat trei tineri, chiar destul de tineri, chicotind mocnit când unul, când altul. Când însoțitoarea de bord, care le povestea despre ”posibila depresurizare a avionului” și ne-a prezentat cum să ne plasăm masca de oxigen, arătând aidoma unei botnițe, aceștia au pufnit într-un râs isteric în cor. Foarte molipsitor. Au început să râdă și toți ceilalți pasageri. Degeaba încerca însoțitoarea să își înăbușe zâmbetul sub ”botniță„ că era limpede că o pufnește râsul și mâna îi tremura din încheietură. Voia bună nu a încetat nici pe parcursul zborului. Nu am simțit, practic, cum am aterizat. Am revenit acasă cu un lung zâmbet în colțul gurii. Iar copiii, curioși, m-au întrebat ”Cum a fost?”. Ei, cum să le zic, că eu m-aș mai duce, dar pe ei încă nu i-aș prea lăsa??? Detaliile despre distracția părinților -”babalâci”, cum ne văd ei, nu tare i-au interesat și, oricum au fost încuiate cu un lacăt pe un podeț din Amsterdam, iar cheia aruncată într-un canal. Acolo să ruginească pe vecie 🙂"
5,https://ganduridespletite.com/2017/11/30/vincent-van-gogh-sau-floarea-trista/,"Despre operele unui artist este greu să vorbești în termeni descriptivi sau critici, mai ales dacă nu te pricepi mai deloc la arta. Poți spune doar că îți place sau nu, că îți transmite o stare sau te lasă rece. În cazul pictorului olandez Vincent van Gogh apare un sentiment contradictoriu. Pe de o parte m-a speriat privirea tulbură din multele autoportrete, mai ales alea cu urechea lipsă bandajată, iar la polul opus mă fascinează frumusețea culorilor, ale peisajelor și ale florilor care m-au surprins deopotrivă. Îmi plăcea tabloul cu floarea soarelui, vestitul său tablou, dar m-au surprins și cele noi descoperite în muzeul ce îi poartă numele, din Amsterdam. Florile de migdale, irișii, macii, florile din vaza albastră sunt doar câteva dintre acestea. Mulți copaci în floare, lanuri și peisaje, în care, în mare parte culoarea galbenă, preferata autorului, este dominantă. Curios este faptul că pe 30 martie 1852, mama pictorului, Anna, a dat naștere unui copil căruia i-a pus numele Vincent-Willem, care s-a născut mort. Dar exact peste un an, pe 30 martie 1853, s-a născut un alt fiu căruia i-a fost dat același prenume. Acest copil a urmat școala locală de cadre didactice și casa parohială pentru educație religioasă, dorindu-și să devină pastor protestant asemena tatălui său. Dar a picat examenele de admitere la Universitatea din Leida. Este înscris la cursuri de trei luni la Bruxelles, dar le pica și pe acestea la final, fiind o dezamăgire pentru părinții lui. La vârsta de 15 ani se mută într-o zonă minieră Borinage unde a susținut familii sărace cu ajutorul lecturilor din Biblie. Vincent a compromis lucrurile și de această dată. Interpretând exagerat textul evanghelic, a trăit în sărăcie și a locuit într-o colibă unde dormea pe podea și se hrănea cu apă și pâine. Tot ce avea a donat săracilor, iar pe cei bolnavi i-a îngrijit cu atenție. Și atunci decide să se mute la Paris și să se facă remarcat în lumea artei. Începe o perioadă frumoasă de colaborare cu artiști renumiți ai timpului dar și primele simptome de boală încă neidentificată ale pictorului. A fost mereu sărac, susținut financiar în întregime de fratele său Theo, care îi plătea o rentă lunară, iar în schimb Van Gogh îi trimitea picturile sale pentru ca Theo să încerce să i le vândă la galeria de arte unde lucra. În 15 luni pictează într-un ritm ireal aproximativ 200 de tablouri dar ajunge să fie internat într-un spital de psihiatrie, după ce încearcă să îl rănească, într-un acces de nebunie, pe prietenul său Paul Gauguin cu briciul și apoi își taie o ureche. Pentru că nu era sigur de vindecare, Theo, fratele său, l-a trimis la doctorul Gachet în orașul Auvers-sur-Oise unde pictează din nou, într-un ritm neomenesc, câte un tablou pe zi, ajungând să adune un număr de peste 70 de tablouri în mai puțin de două luni. În ziua de 27 iulie 1890 a ieșit din cameră să picteze pe câmp. Acolo s-a împușcat în umăr cu pistolul și a murit peste 2 zile. Totuși varianta de suicid este încă contestată de specialiști. O viață deloc limpede, cu neîmplinire religioasă, cu o serie de dezamăgiri aduse părinților, căsătorit și apoi divorțat cu o prostituată, cu crize de epilepsie și depresie, în care își mânca culorile de pe șevalet, intoxicându-se cu ele, iar apoi diagnosticat cu un șir de alte boli mintale – Vincent van Gogh lasă în urma sa lucrări de geniu. Valorificate, evident, doar după moartea acestuia și apreciate pentru tehnica sa unică de execuție. Sentimentul cu care am rămas după vizita muzeului Vincent van Gogh din Amsterdam este că genialitatea se plătește cu jertfe prea mari. Că are un diagnostic sau chiar mai multe. Iar operele, care acum ne încântă privirea și au dat motive de îmbogățire negustorilor de replici ieftine și produse cu imprimeuri celebre, au fost născute din chinuri sufletești și dintr-o sărăcie lucie. Altfel privesc acum floarea-soarelui lui Van Gogh. Este, de fapt, foarte tristă."
5,https://ganduridespletite.com/2017/12/06/sechele/,"Nu știu câți dintre voi își mai amintesc perioada de după anii 90, când în toată nebuloasa de transformare a societății, numită tranziție, transformată în anarhie, ne era frică de orice. De lăsatul serii, dacă încă nu am ajuns acasă, de lifturile în care nu intram dacă erau persoane dubioase lângă noi și de scările de bloc neiluminate (pentru că mereu se furau becurile) care tăinuiau tot felul de gop-stopnici (hoți mărunți) mulți și la modă în acea perioadă. Inclusiv de intratul în casă, mai ales cei de la parter care, după ce deschideau ușa de la intrare, așteptau un pic ca să fie siguri că nu se aud zgomote. Se spărgeau și casele în care dormeau oamenii. Iar aici finalurile puteau fi și tragice. Îi puteai identifica ușor – după geaca de piele și un anume tip de chepcă – dar mai ales după priviri. De lupi flămânzi de haită ieșiți să vâneze. Pe unii îi cunoșteam personal, dar de ăia nu îmi era frică. Aveau și ei legile lor. Și le respectau. Dar orice ieșit din casă prezenta un pericol imens. Mai ales dacă erai singură și aveai bijuterii. Sau haine, ori poșetă mai bunicele. Sau mergeai la un schimb valutar, unde, de multe ori, tot unul de ai lor lucra, ca să transmită cui trebuie informații despre viitoarele victime. Se rupeau lanțuri de la gât din mers. Se punea cuțitul la gât în lifturi, până victima ceda tot ce avea. Se smulgeau genți din fugă și cercei din ureche, lăsându-le rupte. Se amețeau oameni cu ceva șervețele cu soluții dubioase. Și în fiecare zi tot auzeam de cazuri noi și noi printre cunoscuți, colegi și prieteni. Aveam și eu pe atunci o pereche de cercei de aur, cadou de la nanul meu Grigore, pe care, după un vis urât într-o noapte, în care eram victima unui atac pentru amărâții de cercei, i-am dat jos. Așa erau timpurile, veți spune. Sau poate oamenii erau nevoiți să supraviețuiască? Sau aderarea la un astfel de grup le cimenta propriul sentiment de siguranță membrilor acestuia? Probabil, câte un pic din fiecare. Cert este că am înțeles gravitatea situației abia după ce am plecat la Cluj, la 18 ani. Și unde, în primele luni, îmi creștea ritmul cardiac ori de câte ori îmi era frică să ies seara singură din cămin, chiar și până la non-stopul de alături, după câteva felii de parizer. Tresăream la orice mișcare auzită din spate, chiar și ziua și la orice mișcare din cameră, după descuierea ușii. Țineam geanta lipită de corp și strânsă cu cotul mai mereu. Iar cu cealaltă mână, în buzunar, degetul mereu pregătit pe spray-ul de gaz lacrimogen de care făcusem rost ”pe sub tejghea”. Cerceii i-am pus un urechi doar după ce m-am măritat. Am așteptat doi ani, pentru că m-a rugat tata să amân nunta, căci după ce schimbase toți banii pe care îi avea în valută, pentru a-i depune la depozit, la un exchange, a fost urmărit și lovit în tâmplă în drum spre bancă și apoi lăsat inconștient să zacă. Noroc că a scăpat cu viață. Nu mai contau ăia 2000 de dolari adunați cu chiu și vai din salariul de profesor universitar. Nu voi uita însă disprețul și scârba din ochii lui, amplificați de lentilele groase ale ochelarilor… Sunt mai bine de 20 de ani de atunci. Și acum mi-e frică de drumuri noaptea. Și acum țin geanta mereu strâns lipită cu cotul. Și inima mi-o ia incontrolabil razna când aud pe cineva alergând din spate și din reflex întorc brusc capul. Sunt la Londra, totuși. Iar aici oameni seara fac jogging… Sechelele."
5,https://ganduridespletite.com/2017/12/14/patru-luni-si-o-ninsoare/,"Ați auzit că a nins în Londra? Cu siguranță! Un fenomen rar de tot care a ”luat autoritățile prin surprindere” de-a dreptul. Într-adevăr a nins frumos, s-a așezat un strat subțire de zăpadă care, în scurt timp, s-a transformat în băltoace. O normalitate pentru cei ca noi. Un dezastru total pentru cei de aici. Am primit mesaj de la scoală ca a doua zi vor fi închise școlile. Traficul urban a fost dat peste cap. Trenurile amânate. În aeroport a rămas funcțională doar o pistă de aterizare, iar oaspetele meu, care trebuiau să ajungă la 12 ziua, a ajuns cu mare noroc la 2 noaptea, după o anulare și trei amânări de zbor. Și asta din cauza a trei fulgi de zăpadă 🙂 Sunt câteva lucruri cu care așa și nu m-am putut obișnui: mersul pe invers al transportului, faptul că trebuie oprit autobusul cu mâna în stație, că de nu – îl petreci cu ochii și că trebuie anunțată intenția de a coborî într-o stație, de care uit constant. Iar chiuvetele cu două robinete, rămân în top 3. Și, da, a mai intervenit specimenul de copii care vin la școala cu suzeta și cu asta ochiul meu nu are cum să se obișnuiască. Nu pot accepta, încă, că nu am ceaun cu fund rotund, iar mămăligă pătrată, pe care o amestec mai nou cu mixerul, parcă și-a pierdut din farmec. Faina de mălai o găsesc greu, la fel ca și grișul. Noroc de magazinele românești și poloneze. La cel românesc am descoperit harbuz murat și pufuleți românești – revelația lunii. În general, constat că plecatul în străinătate este o reidentificare al propriei persoane. Rupt de orice context, un necunoscut pentru toți, asiști la un proces de reconstrucție a propriului ”Eu” sau poate, mai bine zis, al ”Supra-Eului” freudian, care răspunde de valorile, idealurile și reprezentările morale. Mi-am amintit aici, făcând o paralelă, despre perioada când, la nici 18 ani ai mei, am ajuns la gara din Cluj, neștiind pe nimeni și am luat-o de la zero, jecmănită de un taxi-rechin, care mi-a luat jumătate din banii primiți de la părinți, pentru un drum în Hașdeu. Aici, în străinătate, așadar, te poți prezenta, cum îți convine ție – mamă prea tânără pentru cei doi adolescenți sau ”în normă” cu cel mic, fostă jurnalistă sau bloggerita, basarabeancă sau româncă (explicând că de fapt tot români suntem), mic-antreprenor sau fiică de poet. Cu engleza proastă și rusa bună, cu titlul de doctor sau casnică care croșetează, amatoare de muzee sau gospodină care ”lenevește acasă”, crescând ”doar” copii. Cum îți vrea imaginația. Și descoperi că știi să faci din toate câte un pic, dar de fapt, nimic ca lumea. Pentru că și rolul de mamă, aparent olimpic la această categorie grea, mi-a fost sucit de adolescenții mei la 180 de grade, reproșându-mi-se că ”sunt imposibilă” că îi rog să se îmbrace mai gros și să își pună fular (ce au adolescenții cu fularele?), că i-am ”chinuit toată viața cu supele mele grețoase și mâncarea de pe timpul bunicii” în loc să fiu mamă cool, oferind cartofi pai și șnițele, că sfaturile mele referitor la ”ce bine îți șade în haina asta” sunt ”subiective, inutile și jenante” pentru că orice mamă își vede copilul perfect și aici e loc de un articol separat. Așadar – mi s-a anulat și acest trofeu. Și atunci ce faci? Îți amintești de tine, cea dinainte să devii ”angajatul propriilor tale progenituri” și anume de cea care citea, scria, împletea și cânta cu muzica dată la maxim, când rămânea singură acasă. Care cocea ce îi plăcea ei, indiferent că, checurile (anume cu ”ch” și nu ”k”) cu dulceață nu mai sunt la modă, ci cupcake-urile cu bile multicolore, iar cartofii scăzuți sunt mai delicioși decât ”paiurile ulieoase”. Și atunci nu uiți să pui cât mai mult mărar și usturoi, în ciuda tuturor, că să te simți și tu ”acasă” în casa ta. Și după ce îți ungi o felie de pâine cu unt și magiun (evident demodate rău, pentru că nu e Nutella), îți torni ceai într-o cană mare, băbească, cu flori (și nu de plastic și cu capac de la Starbucks) deschizi o carte, gen Hemingway (arhaic de-a dreptul) îți pui în căști George Zamfir (retro-di-tăt) și aștepți să treacă și etapa asta, când fiica ta și-a mai făcut o pereche de găuri în urechi, iar fiii evită să facă poze cu tine. Pentru că știi, acolo, în adâncul amintirilor nespuse, că nici tu nu ai fost mare ”podoabă” la casă la vârsta adolescenței. Am mai descoperit că merg cam o sută de kilometri pe jos pe lună și aici am elucidat misterul durerilor mele de încheieturi, care au dispărut complet. Am și vândut mașina. Noroc de mama, care a venit la mine și care, fiind în pas cu tineretul, avea o aplicație pe telefon, care numără pașii efectuați zi de zi. Lauda mea cu mersul la școală pe jos (dus-întors 3,2 km) a fost detronată de ambiția mamei de a merge zilnic câte 6 km pe jos – de la Ciocana până la Rîșcanovca ș-apoi spre Circ. Nu e prima dată când constat că generația mamelor noastre este mai rezistentă fizic dar, mai ales, psihic. Mai avem de învățat de la ele. Oare înțeleg asta și copii mei? Cel puțin acum așteptările ar fi prea ireale. Am găsit în sfârșit în Londra trei tangențe cu ”normalitatea”. Pentru prima dată ni s-au cerut bani la școală – 5 lire – pentru cadoul de sărbători al învățătoarei. Apoi, am dat de o recepționeră de culoare, acră și nepoliticoasă, atunci când am vrut să fac o programare la medic și care te rezolvă în doi timp și trei mișcări, trântindu-ți o foaie și un pix ca să scrii de ce anume ai nevoie de la ea, ea trăncănind la telefon în timpul ăsta. Ultima, ar fi faptul că pentru orice tratamente solicitate trebuie să aștepți programarea prin poștă, care durează mai bine de o lună, iar în ea vei găsi stabilită perioada în care ești așteptată și care, am înțeles, că poate fi și la vară. Astfel, medicina este gratuită, dar poți să uiți și ce te-a durut. Partea cea mai frumoasă este că luna asta am cunoscut oameni noi și frumoși, moldoveni și români, uniți de fapte bune dar și de dorul de casă, care, în pofida ninsorii din acea zi, s-au adunat la târgul umanitar atât de mulți, de abia am avut loc să dansăm, alături de Vitalie Dani și Valentina Duca, într-un local oferit cu generozitate tot de o moldoveancă. Am țopăit și ”Hora moldovenească” dar și ”Cântă cucu-n Bucovina!”. A fost, pur și simplu, emoționant. Iar oamenii simpli, veniți aici la muncă, au cumpărat la prețuri destul de mari, diverse obiecte oferite licitației, din dorința de face bine pentru niște micuți cu dizabilități de la Centre Phoenix din Râșcani, Moldova, administrată de o minunată femeie – Victoria Dunford. Alți invitați au copt și au pregătit cu mâinile lor, și cu mult drag, tot ce puteau ei mai bine – torturi și prăjituri, sarmale și plăcinte, decorațiuni și tablouri. Jos pălăria! Toți acești oameni frumoși vorbesc cu dor de casă dar și de împlinirea oferită de țara asta minunată. Și dacă e să rămânem la subiectul ”dor”, am descoperit că printre puținele lucruri care îmi lipsesc aici, este neputința de a cuprinde un om drag, atunci când trece printr-o perioadă mai grea. Mesajele și emoticoanele nu au cum să acopere acest gol. Și atunci mi-am luat primul bilet spre casă…"
5,https://ganduridespletite.com/2017/12/30/regizorul-si-actrita/,"Și era o iarnă din aia grea, cu fulgi mari, grei și apoși și străzile pline de maldări de zăpadă înghețată, adunată de-a lungul trotuarelor și înnegrită pe la margini. Circulația devenise imposibilă. În acel an mulți orășeni au fost nevoiți să renunțe la pozele de lângă bradul din centrul orașului, înconjurat de Moși (transformați în Crăciuni), reni și Albele-ca-Zăpada (care încă nu dispăruse) – personaje decupate din carton – sub care scria ”1991”. Și neapărat ”La mulți ani” transformat din vechiul ”Cu Anul Nou”! Eram fericită pentru că acel Revelion urma să fie mai special. Am fost invitați la nanul meu, Grigore, care stătea pe bulevardul Dacia, vis-a-vis de biblioteca ”Lomonosov”. Bibliotecă, pe care, sincer, o uram pentru zecile de ore petrecute în sala de muzică, ascultând în căști creațiile celebrilor clasici – activitate impusă ca temă de casă de la școala de muzică pe care o urmam de voie, de nevoie. Urma să fie o masă deosebită, pentru că nanul fusese la vânătoare. Era un vânător împătimit, iar momentul, când îmi arătase pentru prima dată pușca lui adevărată, a fost rupt parcă dintr-un film western. Împușcase doi fazani. Grași și frumoși. Așa ii spusese tatei la telefon. Iar nana Ecaterina pregătea friptura, umplea prunele uscate cu nuci și dăduse în balcon răciturile ca să se prindă. Și i-a mai zis tatei că se pregătește serios pentru că urma să vină de la Moscova Emil. Nu prea știam despre cine era vorba, dar ai mei păreau fascinați dar și un pic agitați. Tata și-a luat costumul cel de mers doar la nunti și tot ezita asupra cravatei. Mama și-a pus paltonul cu guler de vulpe și mărgelele din lemn de sandal – niște trandafiri sculptați – mirosul cărora îmi amintește și acum de sărbători. Iar inelul de aur cu piatră ovală roz-pal, obținut prin mari relații și eforturi de la ”Aureola”, încununa ținuta ei festivă. M-au chitit frumușel și pe mine, ca doar, deh, Domn regizor! Da de m-a găsi potrivită pentru vreun rol? Măcar și unul neînsemnat. Că doar era vorba despre ”Mosfilm”, nu? Foto: Grigor Grigoriu, Emil Loteanu și Simion Ghimpu (arhivă prsonală). Am traversat bulevardul pe jos, de la porțile orașului și până la ”Lomonosov”, greu și cu viscolul în față printre oamenii înfofoliți cu blănuri și paltoane, care înaintau dârz cu torturi ”Kievskii” și ”Scazka” în mână, legate cu sfoară maro, cu plase cu mandarine și portocale și cu tăvi cu mâncare învelite în pungi. Iar în cap, majoritatea purtau câte o căciulă din aia de nurcă, rusească, simbolul bunăstării epocii urss-iste, pe care le detestam de mică. Mirosea a brad de la scârtele de brazi vii, ce își mai așteptau cumpărătorii întârziați dar și a mandarine. Mirosul copilăriei. Regizorul era carismatic. Toți i se adresau cu mult respect ”Maestre!”. Mie, însă, îmi amintea un pic de Carlson din desenul animat sovietic, pentru că avea bretele cu margini de piele maro prinse la pantaloni, o burtă revărsată peste centură și chiar unele trăsături asemănătoare personajului. Vorbea prea românește pentru acele vremuri. Vorbea tare și mult și gesticula cu nerv. Chiar și pe noi, copiii, instruiți să nu facem gălăgie și, mai ales, să nu îl întrerupem, ne-a ținut cu sufletul la gură cu poveștile lui despre studiouri, probleme la filmări, actori și regizori celebri – rupte dintr-o altă lume – lumea cinematografiei. Mulți ani mai târziu am aflat că lucrase cu Martin Scorsese la filmul ”Ana Pavlova”, iar Jack Nicolson și Robert de Niro au visat să ajungă în vreunul din filmele lui. Cel din urmă venise la Moscova pentru că acceptase un rol episodic în ”Ana Pavlova”, dar conducerea Goskino a interzis apariția unui actor american într-un film sovietic. Era anul 1982. Așadar, acel Emil din amintirile mele, era de fapt, un geniu. Recunoscut și adorat în lumea cinematografiei, după succesele filmelor ”Lăutarii”, ”O șatră urcă la cer” și ”Gingașa și tandra mea fiară”, în care jucase și nanul Grigore și a căror coloană sonoră era semnată de un alt geniu – Eugen Doga. Probabil, acele nume ciudate și străine atunci urechilor mele, erau de fapt ei, starurile hollywood-iene, pe atunci necunoscuți nouă, pentru că pe cei sovietici – Yankovskii și Belyaieva, Svetlana Toma, Kiril Lavrov – îi recunoșteam deja. Era genial. Un pic egocentric. Vorbea mult despre el și reușitele lui. Acum înțeleg că avea și motive. Atunci, însă, îmi părea chiar caraghios. Din când în când, mai lua câte o ceapa verde de pe masa și o mânca rapid, începând de le capătul alb și până la ultima frunză din coadă. În liniștea care se lăsa se auzea doar ronțăitul ferm, care mi-a sunat în urechi toată seara. ”Mosfilm”, cadru, filmări în Franța, în Germania, dublură și…ceapa… Nu se legau în capul meu nicicum. Nici chiar îndemânarea perfectă de a servi friptura de fazan cu cuțitul și furculița, din vasele scumpe de porțelan ”Madonna” nu mi-a putut șterge imaginea acele cepe. Dintr-o dată se auzi soneria și toți s-au uitat nedumeriți unul la celălalt. Mai așteptau pe cineva? Nu prea. Nanul Grigore s-a îndreptat spre ușă, iar noi, droaia de copii am alergat după el, curioși, în speranța că o fi Moșul. Era o doamnă frumoasă. Întreba de Emil, iar acesta, auzindu-i vocea, ieșise supărat în coridor să discute cu ea. Era o actriță. Aflase nu știu de unde, că în acea seara, marele regizor va fi la această adresă și a făcut orice numai ca să ajungă. Voia un rol. Discuția a fost scurtă și maestrul a revenit în apartament, trântind nervos ușa după el. Tatei i se făcuse milă de femeie și o petrecuse până jos, la bloc. Mai rămâneau doar câteva minute până la ora 12. Ceasul de pe ecranul televizorului epuiza ultimele clipe ale anului. Trei, doi, unu….șampania a explodat, paharele de cristal au fost umplute, toți se îmbrățișau și își urau La multi ani!!! Am alergat la geam, ademeniți de bubuitul artificiilor, care se vedeau perfect de la etajul opt. Cerul se umpluse de lumini multicolore și se auzeau râsete și urale de pe la balcoanele vecine. Pe tot bulevardul Dacia nu era țipenie de om. Pe fundalul acelei feerii de culori, am zărit, în stația de troleibuz de la bibliotecă, o singură persoană. Actrița."
5,https://ganduridespletite.com/2018/01/07/povestiri-de-pe-calea-mosilor/,"”Povestiri de pe Calea Moșilor” m-a ținut într-o continuă comparație dintre fetița din carte, care descrie o istorie a transformării străzii pe care locuia – Calea Moșilor din București și copilăria mea din Chișinău, care suferea și ea aceleași transformări post-sovietice. Adina Popescu este fetița din București, care în una dintre banalele zile de la grădinița, urmărește la televizor înmormântarea lui Brejnev, așezați fiind toți copii pe scăunelele din fața televizorului. A poi, duminica venea la ea bunica care, susținea că datorită lui Kaspirovskii, pe care îl urmăreau, neaînțelegând mai nimic din ce zice, i-au trecut durerile de genunchi. Apoi, cum au dispărut rând pe rând magazinele vechi de stat, cofetăria, magazinul de jucării, iar locul le-a fost luat de cele noi, cu reclame luminoase, care au schimbat imaginea străzii, iar odată cu ea, și a unei noi copilării. Autoarea povestește și despre păpușile ce se găseau la Obor de vânzare, iar mie mi-a reapărut în fața ochilor copilăria mea – cu aceleași magazine jerpelite de stat, cu aceleași vânzătoare plictisite, cu aceleași jucării standardizate și cu aceleași neoane noi și magazine ”consignatii” care apăruseră după căderea URSS-ului. Autoarea povestește și despre profesoara severa care ii bătea pe copii, amintindu-mi și mie despre una dintre cele avute, care mai dădea cu liniarul peste mâini, despre grupulețele formate la școală și colegi-tocilari sau alții, marginalizați de toți. Despre acel ”oracol”, care la Chișinău se numea ”ancheta” în care colegii trebuiau să răspundă la unele întrebări, scopul, evident fiind elucidarea misterului la întrebarea ”De cine îți place?”, despre primele cupluri din clasa dar și primele despărțiri. Și despre un singur cuplu dintre colegii din clasa, care ulterior s-au căsătorit și, coincidenta, am și eu un asemenea exemplu. Doar unul Despre tonetele apărute peste noapte, care vindeau ”apa dulce” la noi și ”suc” cu aromă de fructe exotice la București, despre bomboanele ”din străinătate” care erau de ambele maluri ale Prutului o raritate, despre gumele ”Turbo” vândute în fața blocului autoarei, iar la noi, în fața magazinului ”Marița” de la Botanica și pe bani frumoși de tot și despre ce a fost voie să ”scoatem din casă” în perioada când deja pionieri nu mai eram, dar frica, încă, mai domina societatea. Atâtea paralele – și o singură concluzie: acea perioadă am trăit-o, oarecum, identic. Degeaba ni s-au tot pus vămi, vize și bariere…pentru că noi ”iubim la fel, simțim la fel!”"
