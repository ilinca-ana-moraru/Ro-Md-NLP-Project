siteIdx,link,text
1,https://lecturile-emei.blogspot.com/2012/12/,"În primul rând, trebuie să îi mulțumesc , cel care mi-a recomandat acest roman puțin cunoscut, pe care, cel mai probabil, l-aș fi trecut cu vederea. Din câte am observat, „Un cerc în iarbă” nu este tradus în engleză, iar la noi nu a mai fost reeditat din 1991, deși ar merita să ajungă din nou pe rafturile librăriilor. Cartea autorului olandez Oek de Jong cuprinde un tablou vivant al Romei de la sfârșitul anilor '70, cu tumultuoasa ei scenă politică, culturală și socială, adusă la viață printr-o scriitură excelentă și prin personaje bine individualizate, cu voci și trăsături distincte. „Un cerc în iarbă” ne vorbește despre iubirea pasională, artă și politică, coborând în profunzimea acestor teme prin introspecții cu privire la condiția umană și menirea artistului, dar și prin reflecții despre poezie, dragoste și relațiile dintre oameni. Personajele au o viață interioară complexă, pe care autorul o urmărește în paralel cu cea exterioară, într-o narațiune densă presărată cu istorioare pitorești, cu aer de legendă, preluate din diferite părți ale Italiei. Pe fundalul tuturor acestor vieți și povești se află Roma, cu străzile ei șerpuitoare și arhitectura impresionantă, oraș a cărui evocare va stârni melancolie în sufletul celor care l-au vizitat la un moment dat."
1,https://lecturile-emei.blogspot.com/2012/,"În primul rând, trebuie să îi mulțumesc , cel care mi-a recomandat acest roman puțin cunoscut, pe care, cel mai probabil, l-aș fi trecut cu vederea. Din câte am observat, „Un cerc în iarbă” nu este tradus în engleză, iar la noi nu a mai fost reeditat din 1991, deși ar merita să ajungă din nou pe rafturile librăriilor. Cartea autorului olandez Oek de Jong cuprinde un tablou vivant al Romei de la sfârșitul anilor '70, cu tumultuoasa ei scenă politică, culturală și socială, adusă la viață printr-o scriitură excelentă și prin personaje bine individualizate, cu voci și trăsături distincte. „Un cerc în iarbă” ne vorbește despre iubirea pasională, artă și politică, coborând în profunzimea acestor teme prin introspecții cu privire la condiția umană și menirea artistului, dar și prin reflecții despre poezie, dragoste și relațiile dintre oameni. Personajele au o viață interioară complexă, pe care autorul o urmărește în paralel cu cea exterioară, într-o narațiune densă presărată cu istorioare pitorești, cu aer de legendă, preluate din diferite părți ale Italiei. Pe fundalul tuturor acestor vieți și povești se află Roma, cu străzile ei șerpuitoare și arhitectura impresionantă, oraș a cărui evocare va stârni melancolie în sufletul celor care l-au vizitat la un moment dat."
1,https://lecturile-emei.blogspot.com/2013/06/,"► „Târfe asasine”, de Roberto Bolaño ◄ Ed. Curtea Veche, 2009, 211 pag. | Traducere: Alina Cantacuzino Titlu original: „Putas asesinas”, 2001 | Țara: Chile „Târfe asasine” a fost prima mea incursiune în proza, fie ea scurtă sau lungă, a chilianului Roberto Bolaño și trebuie să spun că am fost fermecată de imaginația și de talentul său de povestitor. Mi-a plăcut senzația de visare care m-a cuprins pe măsură ce mă adânceam în povestirile din acest volum, ca și cum aș fi stat împreună cu autorul lângă un foc de tabără, iar el, aflat pe punctul de a adormi și fără a duce poveștile la capăt , mi-ar fi murmurat întâmplări din viața reală, în care s-au insinuat o sumedenie de amănunte fabulate. Prozele din „Târfe asasine” sunt, în cea mai mare parte, lipsite de un final concret – fapt care m-a cam deranjat la început, însă ulterior am descoperit un farmec aparte în acest văl de mister și de neîmplinire, ca și cum poveștile ar fi putut continua ceva mai încolo, după o pauză. Personificând diferite caractere, dar lăsând impresia că își păstrează, de cele mai multe ori, identitatea, Bolaño se oprește asupra unor întâmplări de viață disparate, banale sau extraordinare, cu temă literară, erotică sau chiar microbistă. Două dintre ele sunt relatate de către B, un alter-ego al scriitorului care revine și în alte volume, iar majoritatea sunt narate la persoana întâi singular, ceea ce întărește senzația de confesiune. Singura care rupe acest tipar este chiar „Târfe asasine”, care curge sub forma unui monolog și este, totodată, singura povestire în care protagonistul este de sex opus: o femeie (nu neapărat târfă și nici ucigaș de profesie, sau poate că da) care a răpit un bărbat necunoscut, zărit la televizor, la finalul unui meci de fotbal."
1,https://lecturile-emei.blogspot.com/2013/12/,"► „Pianista”, de Elfriede Jelinek ◄ Ed. Polirom, 2004, 273 pag. | Traducere: Nora Iuga Titlu original: „ Die Klavierspielerin”, 1983 | Țara: Austria Romanul Elfriedei Jelinek este de o brutalitate și de o zădărnicie cutremurătoare. Nu pot spune că m-a bucurat această călătorie, care m-a condus în străfundurile tenebroase ale psihicului uman și mi-a relevat efectele devastatoare pe care părinții acaparatori le pot avea asupra copiilor. M-am întors la realitate destul de scârbită și întristată și trebuie să mărturisesc că nu mai pot vedea acum lui Michael Haneke – o repetare a poveștii, cel puțin în următorii ani, îmi pare o experiență greu de suportat. Și totuși, „Pianista” este un roman bine scris, cu surprinzătoare momente de poezie; nu îi pot tăgădui valoarea, în ciuda poveștii maladive pe care o conține. Deși muzica este prezentă prin nume de compozitori și piese, ea nu poate atenua senzația de neputință și disperare mută pe care am simțit-o revărsându-se din fiecare pagină a romanului. Aproape că nu există nimic bun, frumos sau dătător de speranță în lumea strâmbă a personajului principal. Pianista este însoțită de muzică, este adevărat, însă această muzică este una silențioasă, abstractă, fiind percepută doar prin intermediul cuvintelor. În schimb, din fundalul poveștii am putut auzi, distinct, pocnetul slab al boldurilor pătrunzând în piele sau abia audibilul fâșâit al lamei de ras, despicând carnea moale a coapselor. Am ajuns să mă tem de revenirea acestor sunete, pe care le puteam distinge clar și dureros, în timp ce muzica, cu efectul său eliberator, se încăpățâna să rămână tăcută. „Pianista”"
1,https://lecturile-emei.blogspot.com/2013/,"► „Pianista”, de Elfriede Jelinek ◄ Ed. Polirom, 2004, 273 pag. | Traducere: Nora Iuga Titlu original: „ Die Klavierspielerin”, 1983 | Țara: Austria Romanul Elfriedei Jelinek este de o brutalitate și de o zădărnicie cutremurătoare. Nu pot spune că m-a bucurat această călătorie, care m-a condus în străfundurile tenebroase ale psihicului uman și mi-a relevat efectele devastatoare pe care părinții acaparatori le pot avea asupra copiilor. M-am întors la realitate destul de scârbită și întristată și trebuie să mărturisesc că nu mai pot vedea acum lui Michael Haneke – o repetare a poveștii, cel puțin în următorii ani, îmi pare o experiență greu de suportat. Și totuși, „Pianista” este un roman bine scris, cu surprinzătoare momente de poezie; nu îi pot tăgădui valoarea, în ciuda poveștii maladive pe care o conține. Deși muzica este prezentă prin nume de compozitori și piese, ea nu poate atenua senzația de neputință și disperare mută pe care am simțit-o revărsându-se din fiecare pagină a romanului. Aproape că nu există nimic bun, frumos sau dătător de speranță în lumea strâmbă a personajului principal. Pianista este însoțită de muzică, este adevărat, însă această muzică este una silențioasă, abstractă, fiind percepută doar prin intermediul cuvintelor. În schimb, din fundalul poveștii am putut auzi, distinct, pocnetul slab al boldurilor pătrunzând în piele sau abia audibilul fâșâit al lamei de ras, despicând carnea moale a coapselor. Am ajuns să mă tem de revenirea acestor sunete, pe care le puteam distinge clar și dureros, în timp ce muzica, cu efectul său eliberator, se încăpățâna să rămână tăcută. „Pianista”"
1,https://lecturile-emei.blogspot.com/2014/01/,"Romanul Michelei Murgia are o frumuseţe aparte, o poezie care nu poate fi tăgăduită, ascunsă în mici detalii, în întorsături de frază, dar şi în pitoreştile cutume ale vieţii din Sardinia - meleagurile natale ale autoarei. Mi-am dorit să citesc această carte din momentul în care am aflat de existenţa ei; mi-am imaginat, de pe atunci, o lume la graniţa dintre real şi fantastic, cu un strop de pitoresc şi magie - reţeta perfectă pentru a deveni o carte favorită. Nu am luat însă în calcul că, uneori, nu sunt de ajuns doar ingredientele, ci şi modul de preparare... este un roman puternic impregnat de tradiţia sardă; mi-au plăcut detaliile pitoreşti din viaţa unei comunităţi restrânse, izolate, care funcţionează încă după reguli ancestrale: culesul viei în momentul în care mirosul fin al unui bătrân decide că strugurii au atins deplina maturitate; mutarea hotarului prin vrăji, pentru a lua din pământul vecinului; pregătirile pentru nuntă, cu numeroase prăjituri tradiţionale, cu belşug de migdale; pâinea nupţială a miresei, împodobită cu porumbei şi flori în relief, care, după nuntă, urmează să fie lăcuită şi păstrată în casa mirilor; noaptea de 1 noiembrie, Noaptea Tuturor Sfinţilor, când uşile caselor sunt lăsate deschise, pentru ca sufletele rudelor să poată intra şi ospăta din merindele pregătite anume; bocitoarele plătite care îşi închiriză vocea pentru a jeli morţii."
1,https://lecturile-emei.blogspot.com/2014/02/,"► „Gustul, mirosul și amintirea”, de Anamaria Smigelschi ◄ Editura Humanitas, 2013, 272 pag. | Colecția: Memorii/Jurnale Editura Humanitas, 2013, | Am avut parte de o surpriză nemaipomenită cu volumul de memorii al Anamariei Smigelschi. În primul rând, pentru că l-am primit în urma unui , pus la cale de și librăriile Humanitas, pe 14 februarie . În al doilea rând, pentru că nu auzisem nici de scriitoare, nici de carte. M-am și speriat un pic citind cuvintele lui Andrei Pleșu de pe ultima copertă, din care am aflat că Anamaria Smigelschi este plastician, ceea ce m-a dus imediat cu gândul la „chirurg plastician”, și trebuie să recunosc că memoriile unei vedete autohtone nu prea-mi trezeau interesul . Dar, frunzărind cartea, mi-a venit inima la loc: autoarea este, de fapt, artist plastic-grafician, iar primele paragrafe au fost de ajuns pentru a-mi spulbera reticența. Abia mai târziu, c ăutând mai multe informații despre artista-scriitoare, am aflat cu mare surprindere că Anamaria Smigelschi este cea care a creat poveștile cu Luna Betiluna și Dora Minodora , păpușile surori care m-au fascinat în copilărie (cartea mai există pe undeva, în biblioteca de acasă, dar numele autoarei îl uitasem între timp). Eh, păi altfel stă treaba în acest caz! Recunosc însă că nu-mi place să acumulez prejudecăți – poate că și amintirile unui chirurg plastician ar fi fost la fel de captivante și demne de citit, dar iată că, de data asta, am scăpat la mustață."
1,https://lecturile-emei.blogspot.com/2014/03/,"Mi-am văzut, în sfârșit, visul cu ochii și am reușit să pun mâna pe Manechinele , ediția românească ce reunește proza completă a lui Bruno Schulz, tot ceea ce s-a păstrat după moartea absurdă a acestui scriitor original, căci manuscrisul neterminat al capodoperei sale, Messiah , a dispărut cu desăvârșire. Despre prima parte a volumului, Prăvăliile de scorţişoară (pe care am citit-o în engleză), am vorbit pe larg în altă , unde mi-am dat frâu liber senzațiilor puternice resimțite la întâlnirea cu imaginația explozivă a scriitorului polonez. Mi-am văzut, în sfârșit, visul cu ochii și am reușit să pun mâna pe Manechinele , ediția românească ce reunește proza completă a lui Bruno Schulz, tot ceea ce s-a păstrat după moartea absurdă a acestui scriitor original, căci manuscrisul neterminat al capodoperei sale, Messiah , Prăvăliile de scorţişoară (pe care am citit-o în engleză), am vorbit pe larg în altă , unde mi-am dat frâu liber senzațiilor puternice resimțite la întâlnirea cu imaginația explozivă a scriitorului polonez. În paralel cu traducerea românească, am frunzărit și ediția de limbă engleză ( Sanatorium Under the Sign of the Hourglass ) și, spre marea mea surpriză, am descoperit că ea conține desene ale autorului, realizate special pentru Sanatoriul timpului . Este a doua situație în care constat că fotografiile lipsesc din ediția românească, din motive pe care nu mi le pot explica (am mai pățit-o și cu , memoriile lui Gregor von Rezzori). Pentru a compensa această lipsă, voi include mai jos câteva dintre desenele lui Bruno Schulz, bizare precum proza acestuia, și - dacă e să mă iau după fotografiile autorului - de o ciudățenie care-i oglindește stranietatea privirii (nu vreau să sugerez că ar fi fost un pic nebun, însă povestirile lui par, uneori, deliruri fantasmagorice ale unei imaginații ce a scăpat de pe făgașul normalității)."
1,https://lecturile-emei.blogspot.com/2014/07/,"De ce fierbe copilul în mămăligă este unul dintre acele titluri pe lângă care am trecut atât de des încât eram convinsă că l-am citit. Și totuși nu, nu am citit acest micro-roman pe care unii l-au numit un poem în proză, și care seamănă cu un jurnal încropit de un copil, în care acesta își trece, parcă în joacă, observații ingenue, întrebări naive și cugetări aparent simpliste despre viața prezentă și cea trecută. Mai mult decât o înșiruire de fraze aparent disparate, cartea cuprinde povestea maturizării unui copil, reconstituită din fragmente și exclamații, din temeri și vise, din realități și fantasme. Scriitura Aglajei Veteranyi - care mi-a amintit de cea a Ágotei Kristof - este stranie, cu o tentă suprarealistă și grotescă, cu un umor negru pe alocuri și cu o imaginație debordantă cât cuprinde. Fiecare cititor va reacționa diferit la această carte - mie mi-a plăcut, pentru că am o slăbiciune pentru tot ceea ce este ciudat, la granița dintre normalitate și nebunie. Unde unii cititori au văzut un personaj schizoid, eu am văzut un copil aruncat dintr-un loc într-altul, fără identitate și fără istorie, o ființă care nu aparține cu adevărat niciunei patrii sau limbi, o persoană cosmopolită nu prin voință proprie, ci prin voința celorlalți. Singurul ei refugiu este în imaginație, oricât de departe de realitate o poartă proiecțiile inocente sau grotești, străbătute de obsesia morții și a fatalității."
1,https://lecturile-emei.blogspot.com/2014/12/,"► „La furat de cai”, de Per Petterson ◄ ► „La furat de cai”, de Per Petterson ◄ Ed. Univers, 2007, 206 pag. | Traducere: Raluca Iani Ed. Univers, 2007, 206 pag. | Traducere: Raluca Iani Titlu original: „Ut og stjæle hester”, 2003 | Țara: Norvegia Titlu original: „Ut og stjæle hester”, 2003 | Țara: Norvegia Ce se întâmplă atunci când un adolescent descoperă că trecutul lui este un ținut străin, iar viitorul îi este furat de altcineva? Unde își mai găsește locul în această lume devenită fluidă, în care punctele de sprijin se năruie ca și cum ar fi fost clădite din nisip? În final rămâne doar propria persoană, singura în care se poate încrede. Rămâne și refugiul solitudinii, pentru ca nimeni să nu mai poată interveni și schimba reperele vieții, rupând zăgazul stabilității și instaurând neprevăzutul, precum un râu năvalnic pe care buștenii sunt duși de curent, într-o călătorie imprevizibilă către destinația finală. Ce se întâmplă atunci când un adolescent descoperă că trecutul lui este un ținut străin, iar viitorul îi este furat de altcineva? Unde își mai găsește locul în această lume devenită fluidă, în care punctele de sprijin se năruie ca și cum ar fi fost clădite din nisip? În final rămâne doar propria persoană, singura în care se poate încrede. Rămâne și refugiul solitudinii, pentru ca nimeni să nu mai poată interveni și schimba reperele vieții, rupând zăgazul stabilității și instaurând neprevăzutul, precum un râu năvalnic pe care buștenii sunt duși de curent, într-o călătorie imprevizibilă către destinația finală. „La furat de cai” (un titlu despre care vom descoperi că are și un alt sens) mi-a transmis o stare aparte, legată mai cu seamă de două imagini distincte: o iarnă calmă trăită la capătul unei vieți, într-un loc izolat, și o vară intensă în pădurile norvegiene, la trecerea dintre copilărie și maturitate. Atașate lor au rămas senzații olfactive puternice: iz de rășină și lemn proaspăt tăiat, miros de fân cosit, de aer încins și înmiresmat, de cai și de râu – toate mirosurile care sunt proprii unui loc și nu se repetă niciunde altundeva. Am trăit intens în lumea acestui roman, călărind bușteni pe râu, tăind copaci în pădure, făcând focul în sobă sau punând fânul la uscat în stil norvegian. Desigur, nu știu să fac niciunul din aceste lucruri, dar le-am trăit alături de Trond, băiatul de cincisprezece ani ale cărui repere vitale se năruie în decursul unei veri pline de evenimente. „La furat de cai” (un titlu despre care vom descoperi că are și un alt sens) mi-a transmis o stare aparte, legată mai cu seamă de două imagini distincte: o iarnă calmă trăită la capătul unei vieți, într-un loc izolat, și o vară intensă în pădurile norvegiene, la trecerea dintre copilărie și maturitate. Atașate lor au rămas senzații olfactive puternice: iz de rășină și lemn proaspăt tăiat, miros de fân cosit, de aer încins și înmiresmat, de cai și de râu – toate mirosurile care sunt proprii unui loc și nu se repetă niciunde altundeva. Am trăit intens în lumea acestui roman, călărind bușteni pe râu, tăind copaci în pădure, făcând focul în sobă sau punând fânul la uscat în stil norvegian. Desigur, nu știu să fac niciunul din aceste lucruri, dar le-am trăit alături de Trond, băiatul de cincisprezece ani ale cărui repere vitale se năruie în decursul unei veri pline de evenimente."
1,https://lecturile-emei.blogspot.com/2014/,"► „La furat de cai”, de Per Petterson ◄ ► „La furat de cai”, de Per Petterson ◄ Ed. Univers, 2007, 206 pag. | Traducere: Raluca Iani Ed. Univers, 2007, 206 pag. | Traducere: Raluca Iani Titlu original: „Ut og stjæle hester”, 2003 | Țara: Norvegia Titlu original: „Ut og stjæle hester”, 2003 | Țara: Norvegia Ce se întâmplă atunci când un adolescent descoperă că trecutul lui este un ținut străin, iar viitorul îi este furat de altcineva? Unde își mai găsește locul în această lume devenită fluidă, în care punctele de sprijin se năruie ca și cum ar fi fost clădite din nisip? În final rămâne doar propria persoană, singura în care se poate încrede. Rămâne și refugiul solitudinii, pentru ca nimeni să nu mai poată interveni și schimba reperele vieții, rupând zăgazul stabilității și instaurând neprevăzutul, precum un râu năvalnic pe care buștenii sunt duși de curent, într-o călătorie imprevizibilă către destinația finală. Ce se întâmplă atunci când un adolescent descoperă că trecutul lui este un ținut străin, iar viitorul îi este furat de altcineva? Unde își mai găsește locul în această lume devenită fluidă, în care punctele de sprijin se năruie ca și cum ar fi fost clădite din nisip? În final rămâne doar propria persoană, singura în care se poate încrede. Rămâne și refugiul solitudinii, pentru ca nimeni să nu mai poată interveni și schimba reperele vieții, rupând zăgazul stabilității și instaurând neprevăzutul, precum un râu năvalnic pe care buștenii sunt duși de curent, într-o călătorie imprevizibilă către destinația finală. „La furat de cai” (un titlu despre care vom descoperi că are și un alt sens) mi-a transmis o stare aparte, legată mai cu seamă de două imagini distincte: o iarnă calmă trăită la capătul unei vieți, într-un loc izolat, și o vară intensă în pădurile norvegiene, la trecerea dintre copilărie și maturitate. Atașate lor au rămas senzații olfactive puternice: iz de rășină și lemn proaspăt tăiat, miros de fân cosit, de aer încins și înmiresmat, de cai și de râu – toate mirosurile care sunt proprii unui loc și nu se repetă niciunde altundeva. Am trăit intens în lumea acestui roman, călărind bușteni pe râu, tăind copaci în pădure, făcând focul în sobă sau punând fânul la uscat în stil norvegian. Desigur, nu știu să fac niciunul din aceste lucruri, dar le-am trăit alături de Trond, băiatul de cincisprezece ani ale cărui repere vitale se năruie în decursul unei veri pline de evenimente. „La furat de cai” (un titlu despre care vom descoperi că are și un alt sens) mi-a transmis o stare aparte, legată mai cu seamă de două imagini distincte: o iarnă calmă trăită la capătul unei vieți, într-un loc izolat, și o vară intensă în pădurile norvegiene, la trecerea dintre copilărie și maturitate. Atașate lor au rămas senzații olfactive puternice: iz de rășină și lemn proaspăt tăiat, miros de fân cosit, de aer încins și înmiresmat, de cai și de râu – toate mirosurile care sunt proprii unui loc și nu se repetă niciunde altundeva. Am trăit intens în lumea acestui roman, călărind bușteni pe râu, tăind copaci în pădure, făcând focul în sobă sau punând fânul la uscat în stil norvegian. Desigur, nu știu să fac niciunul din aceste lucruri, dar le-am trăit alături de Trond, băiatul de cincisprezece ani ale cărui repere vitale se năruie în decursul unei veri pline de evenimente."
1,https://lecturile-emei.blogspot.com/2015/12/,"Pentru că am făcut , m-am hotărât să închid cercul și să alcătuiesc o listă și cu cele mai faine cărți pe care le-am citit din iulie încoace. Statistica pentru 2015 vine mai încolo, pe la începutul lui ianuarie, după ce am închis și ultima carte citită anul acesta. Cine știe ce minunăție mai apare pe ultima sută de metri? :D Haha, sunt chiar optimistă, având în vedere că au mai rămas doar patru zile până la finalul anului, iar widget-ul de pe Goodreads mă anunță că sunt în urmă cu 17 cărți (oare pe ce mai pot da vina pentru această situație?). Mda, 17, exact cât îmi mai lipsește pentru a atinge challenge-ul de 82 de cărți la care visam prin ianuarie (și care mi se părea ușor de realizat, ha!). Acum o lună m-am gândit să trișez un pic și să citesc doar cărți scurte până la finalul anului, dar mi-am dat seama repede că e o prostie: pe lângă faptul că nu am când să scriu despre ele, subiectele și personajele se amestecă, iar lectura se transformă într-un maraton aberant. Așa că o să respir adânc, o să mă împac cu situația și o să citesc în continuare lent și cu plăcere, când am timpul și dispoziția necesare."
1,https://lecturile-emei.blogspot.com/2015/,"Pentru că am făcut , m-am hotărât să închid cercul și să alcătuiesc o listă și cu cele mai faine cărți pe care le-am citit din iulie încoace. Statistica pentru 2015 vine mai încolo, pe la începutul lui ianuarie, după ce am închis și ultima carte citită anul acesta. Cine știe ce minunăție mai apare pe ultima sută de metri? :D Haha, sunt chiar optimistă, având în vedere că au mai rămas doar patru zile până la finalul anului, iar widget-ul de pe Goodreads mă anunță că sunt în urmă cu 17 cărți (oare pe ce mai pot da vina pentru această situație?). Mda, 17, exact cât îmi mai lipsește pentru a atinge challenge-ul de 82 de cărți la care visam prin ianuarie (și care mi se părea ușor de realizat, ha!). Acum o lună m-am gândit să trișez un pic și să citesc doar cărți scurte până la finalul anului, dar mi-am dat seama repede că e o prostie: pe lângă faptul că nu am când să scriu despre ele, subiectele și personajele se amestecă, iar lectura se transformă într-un maraton aberant. Așa că o să respir adânc, o să mă împac cu situația și o să citesc în continuare lent și cu plăcere, când am timpul și dispoziția necesare."
1,https://lecturile-emei.blogspot.com/2016/03/,"► „Profeții din Fiordul Veșniciei”, de Kim Leine ◄ Ed. Polirom, 2015, 476 pag. | Traducere: Carmen Vioreanu Titlul original: „Profeterne i Evighedsfjorden”, 2012 | Țara: Norvegia Pentru mine, „Profeții din Fiordul Veșniciei” a fost un roman extraordinar, care mi-a trezit o adevărată foame de lectură: am citit până târziu în noapte, luptându-mă cu pleoapele care se închideau, pentru a mai da gata o pagină și încă una. Cartea are sute de pagini cu litere mărunte, dar, cu toate acestea, nu le-am simțit ca pe o povară. Mă întreb acum în ce constă oare farmecul acestui roman, care nu se remarcă prin fraze și idei încâlcite, nici printr-o scriitură elaborată și nici prin întorsături de situație care lasă cititorul cu gura căscată. Și totuși, atmosfera lui obsedantă m-a învăluit precum ceața opacă din fiordurile groenlandeze, bântuind prin cotloanele minții mele ca un șir nesfârșit de umbre înghețate. Singurul artificiu stilistic la care recurge autorul este intercalarea planurilor temporale și a firelor narative care urmăresc diversele personaje, însă nu într-un mod care stârnește confuzie, ci unul care ațâță și mai tare interesul. Este o anume limpezime și naturalețe în cartea lui Kim Leine, care se reflectă mai ales în scriitura lui – o scriitură clară și alertă, puternic vizuală, cu fraze scurte care țăcăne rapid, cu o concizie impresionantă (n-am găsit aproape nimic redundant în cele cinci sute de pagini), cu momente de umor negru și cu alăturări inspirate de cuvinte, pe care le-am apreciat cu atât mai mult cu cât aceste subite izbucniri de lirism nu par nici menite să impresioneze, nici rezultatul vreunui curs de scriere creativă. Singurul artificiu stilistic la care recurge autorul este intercalarea planurilor temporale și a firelor narative care urmăresc diversele personaje, însă nu într-un mod care stârnește confuzie, ci unul care ațâță și mai tare interesul. Este o anume limpezime și naturalețe în cartea lui Kim Leine, care se reflectă mai ales în scriitura lui – o scriitură clară și alertă, puternic vizuală, cu fraze scurte care țăcăne rapid, cu o concizie impresionantă (n-am găsit aproape nimic redundant în cele cinci sute de pagini), cu momente de umor negru și cu alăturări inspirate de cuvinte, pe care le-am apreciat cu atât mai mult cu cât aceste subite izbucniri de lirism nu par nici menite să impresioneze, nici rezultatul vreunui curs de scriere creativă."
1,https://lecturile-emei.blogspot.com/2016/04/,"Pe la începutul lunii martie, am căutat o parte din locurile despre care se vorbește în și , iar într-una din zile am avut o experiență tare interesantă, la care mă gândesc și acum cu o undă de entuziasm. În timp ce lucram la articol (pentru seria ), mi-am dat seama că ceea ce aveam de povestit s-ar potrivi mai degrabă la . Locurile în care am ajuns și poveștile care le însoțesc îi vor interesa, probabil, pe cei care au citit aceste cărți și au fost subjugați de lumea cuprinsă în paginile lor – o lume atât de banală, în fond, aureolată însă de un farmec aparte, care m-a însoțit în peregrinările mele prin dimensiunea palpabilă a scrierilor lui Mircea Cărtărescu. Într-o sâmbătă din martie, am plecat spre Moara lui Assan împreună cu Ramona și Hilbert, pe care îi cunoscusem la proiecția documentarului L'Europe des écrivains – (un documentar foarte fain, realizat de Alexandru Solomon și produs de ARTE France, pe care aș vrea să-l revăd, dar din păcate nu e disponibil nicăieri; sunt intervievați Gabriela Adameșteanu, Norman Manea, Mircea Cărtărescu și Florin Lăzărescu). În unele cadre, Cărtărescu apărea în curtea unei mori, eu m-am extaziat cu voce tare (știind că Moara Dâmbovița, cea despre care vorbește autorul în cărțile lui, nu mai există de peste un deceniu), Ramona, aflată pe rândul din față, m-a auzit și mi-a spus că este Moara Assan, care există încă, în ciuda faptului că este un monument istoric de valoare națională, care trebuia demolat de mult (sper că ați prins ironia), și uite-așa am intrat noi în vorbă și am hotărât să mergem la moară într-un weekend cu soare."
1,https://lecturile-emei.blogspot.com/2016/07/,"► „Tihna”, de Attila Bartis ◄ ► „Tihna”, de Attila Bartis ◄ Ed. Paralela 45, 2006, 334 pag. | T raducere: Anamaria Pop Ed. Paralela 45, 2006, 334 pag. | T raducere: Anamaria Pop Titlu original: „A nyugalom”, 2001 | Țara: Ungaria Titlu original: „A nyugalom”, 2001 | Țara: Ungaria În timp ce citeam „Tihna” lui Attila Bartis, m-am întrebat ce-o fi cu autorii maghiari născuți în România, de scriu niște cărți atât de... altfel. Și pe gustul meu, trebuie să adaug. Că e vorba de scriitură sau de temele abordate, cărțile lor au o serie de ingrediente mai mult sau mai puțin în comun (delicioase pentru mine, de nesuportat pentru alți cititori): o tentă grotescă, o anume duritate (care poate escalada până la o violență înfiorătoare), o doză de absurd, umor negru, o atmosferă puternică și o aplecare spre fantastic și alegorie. În timp ce citeam „Tihna” lui Attila Bartis, m-am întrebat ce-o fi cu autorii maghiari născuți în România, de scriu niște cărți atât de... altfel. Și pe gustul meu, trebuie să adaug. Că e vorba de scriitură sau de temele abordate, cărțile lor au o serie de ingrediente mai mult sau mai puțin în comun (delicioase pentru mine, de nesuportat pentru alți cititori): o tentă grotescă, o anume duritate (care poate escalada până la o violență înfiorătoare), o doză de absurd, umor negru, o atmosferă puternică și o aplecare spre fantastic și alegorie. Primul pe care l-am citit a fost Ádám Bodor, născut în 1936, la Cluj; cartea sa, , a fost o alegorie în cheie fantastică a perioadei comuniste, cu câteva personaje bizare și pitorești. Al doilea a fost György Dragomán, născut la Târgu Mureș, în 1973, cu excelentul roman , despre viața văzută prin ochii unei fetițe de 13 ani, care locuiește cu o bunică atipică (și memorabilă); am început și Regele alb , o carte mult mai dură, pe care am lăsat-o momentan deoparte. Acum am ajuns la Attila Bartis, născut în 1968 la Târgu Mureș, autorul care merge un pic mai departe cu stranietatea, obscenitatea, violența și legăturile bolnăvicioase."
1,https://lecturile-emei.blogspot.com/2016/08/,"„Frumoasa călătorie a urșilor panda povestită de un saxofonist care avea o iubită la Frankfurt” ● „Femeia-țintă și cei zece amanți”, de Matei Vișniec Ed. Paralela 45, 2009, 176 pag. | Țara: România | Țara: România Am citit destul de rar piese de teatru, cumva îmi lipsește reflexul de a pune pe lista de lecturi astfel de cărți, dar mi-am zis că în e musai să includ și acest gen literar – iar Matei Vișniec e un nume care contribuie la o imagine mai bună a României peste hotare, fiind un dramaturg foarte apreciat în Franța, unde s-a stabilit încă din 1987 . Titlurile pieselor lui m-au atras întotdeauna ca un magnet ( deși sunt destul de greu de ținut minte, trebuie să recunosc), pentru că mi s-au părut delicios de absurde și de inventive. Mă gândeam că și conținutul trebuie să fie pe măsura titlurilor, curiozitate exista – mai ales că nu văzusem nici punerile în scenă – , dar iată că abia acum am reușit să citesc ceva de Vișniec. A trebuit să împrumut cartea de la o prietenă, pentru că la editură nu se mai găsește niciun exemplar. Matei Vișniec vine des în România, își scrie romanele și poemele în limba maternă, dar, din câte am observat, este un scriitor neglijat de publicul român. Iată numai un exemplu, poate nu foarte concludent: pe pagina de Goodreads a acestei cărți îmi apare numai nota dată de prietena care mi-a împrumutat-o. În rest, recenzii și note mari de la cititori de limbă arabă ( This guy is crazy, a mad genius writer , scrie un tip, în persană). Nu că eu aș fi mai brează, căci, după cum se vede, abia acum m-am învrednicit să citesc ceva de Vișniec, deși lecturasem mai demult câteva pagini din romanul „Sindromul de panică în Orașul Luminilor”, care mi s-a părut foarte interesant și e musai să-l reiau."
1,https://lecturile-emei.blogspot.com/2017/05/,"Deși a fost o lună destul de încărcată, constat cu surprindere că am reușit să citesc vreo șapte cărți, așa că de data aceasta chiar voi vorbi despre lecturi. E drept, majoritatea au fost cărți scurte, dar tot nu-mi explic cum, în șapte zile foarte ocupate, am reușit să citesc trei romane și să termin încă unul în franceză, pe care-l abandonasem pe la jumătate. O altă surpriză este faptul că sunt la zi cu reading challenge-ul de pe Goodreads - cred că am avut un avans datorită audiobook-urilor ascultate pe la începutul anului. Acum, când e vreme faină, nu mai am răbdare să stau cu căștile în urechi, probabil că voi reveni la cărțile audio abia prin octombrie sau noiembrie. În schimb, am reluat obiceiul de a citi la plimbarea cu Bruno: zece pagini tot reușesc să parcurg în cele 20 de minute cât ne oprim la toate gardurile. M-am lămurit că e foarte important să am o carte începută (un mic truc, l-aș numi). Seara, după o zi obositoare, devin ușor mofturoasă și nehotărâtă, astfel că îmi pierd vremea încercând să aleg ceva pe gustul meu din acel moment. Sau nici măcar nu mai încerc, pentru că multe începuturi de carte sunt dificile, am observat eu - durează un pic până intru în atmosferă și până îmi găsesc repere prin lumea cărții. De obicei, ajung să fac orice altceva decât să citesc. În schimb, dacă am deja o carte începută, șansele să citesc câteva pagini sunt foarte mari. Nu știu dacă acest „truc” are un efect universal, dar am observat că la mine funcționează, așa că am grijă să încep o carte cât sunt cu mintea limpede."
1,https://lecturile-emei.blogspot.com/2018/01/,"26-28 ianuarie Am fost câteva zile la părinți (planurile de care vorbeam mai jos s-au amânat un pic) și, bineînțeles, am luat cu mine cartea Anamariei Smigelschi, „Mai de ieri, mai de departe”. Sunt amintiri din călătoriile autoarei, din perioada comunistă până în vremurile contemporane, povestite pe scurt, dar cu o mulțime de amănunte, unele savuroase, altele mai puțin remarcabile. Deși fragmentele pe care-mi picaseră ochii, la întâmplare, m-au entuziasmat peste poate, s-a dovedit că nu toate proze-lițele sunt la fel de interesante. Pentru cine n-a citit nimic de Anamaria Smigelschi, recomand mai degrabă . Odată ajunsă la Pitești, a fost musai să vizitez cel mai fain (și am impresia că singurul) anticariat din oraș, unde prețurile sunt foarte, foarte bune. Rămâne în picioare hotărârea de a cumpăra cât mai puține cărți anul ăsta, dar anticariatul din orașul meu natal este una dintre excepții: mi-e imposibil să mă lipsesc de bucuria descoperirii unor cărți faine la prețuri foarte mici. Abia pornisem spre Pitești și deja prefiguram deliciul unei jumătăți de oră de scormonit prin rafturi, cu certitudinea că nu voi pleca de-acolo cu mâna goală. Și exact așa s-a întâmplat. Am făcut ochii mari când am descoperit „Toba de tinichea” dosită în spatele unor teancuri și i-am căscat și mai mult când am văzut că prețul era doar 10 lei. Celelalte cărți au fost fiecare 6 lei, deci pe toate am dat 40 – cam cât costă o carte nouă, mai grosuță. Puteam să renunț la , pe care o împrumutasem de la bibliotecă și o citisem, dar, la prețul ăsta, mi-am zis că n-are rost să fac pe econoama."
1,https://lecturile-emei.blogspot.com/2018/02/,"► „Bonobo și ateul. În căutarea umanismului printre primate”, de Frans de Waal ◄ ► „Bonobo și ateul. În căutarea umanismului printre primate”, de Frans de Waal ◄ Ed. Humanitas, 2017, 322 pag. | Traducere: Ioana Miruna Voiculescu Titlul original: „The Bonobo and the Atheist: In Search of Humanism Among the Primates”, 2013 | Țara: Olanda/SUA Știați că înroșirea obrajilor este singura expresie exclusiv umană? Că primatele, delfinii și elefanții au conștiință de sine și își recunosc propria reflexie în oglindă? Că oamenii asupra cărora căscatul are un efect foarte molipsitor s-ar părea că sunt și cei mai empatici? Că există neuronii-oglindă, care favorizează răspândirea unor obiceiuri într-o comunitate, prin imitație? Sau că cimpanzeii se pricep să citească oamenii, pentru că sunt foarte buni la limbajul trupului? Eu nu știam, de fapt abia acum am aflat multe dintre lucrurile despre care vorbește primatologul Frans de Waal în „Bonobo și ateul”. Am învățat o mulțime de chestii interesante din volumul ăsta, care atinge subiecte din domeniul științei, religiei și filozofiei, dar și al artei, cu un limbaj accesibil și teorii prezentate pe înțelesul tuturor. De pildă, habar n-aveam de existența primatelor bonobo, despre care s-a crezut multă vreme că sunt doar niște cimpanzei mai mici. Este ironic că am ascultat adeseori piesele artistului Bonobo, dar nu m-am întrebat niciodată dacă numele lui de scenă înseamnă ceva. Primatele bonobo, alături de cimpanzei, sunt cele mai apropiate rude în viață ale omului: analiza ADN-ului a arătat că este comun într-un procent de 98%. Uimitor, nu-i așa? Și totuși, în ciuda descoperirilor din ultimele decenii, există încă o mulțime de oameni care resping teoria evoluției. „Trebuie să fii destul de imun la dovezi ca să pui la îndoială evoluția”, spune Frans de Waal, adăugând: „Pentru cei care cred că moralitatea vine direct de la Dumnezeu creatorul, acceptarea evoluției ar deschide un hău moral”. Ed. Humanitas, 2017, 322 pag. | Traducere: Ioana Miruna Voiculescu Titlul original: „The Bonobo and the Atheist: In Search of Humanism Among the Primates”, 2013 | Țara: Olanda/SUA"
1,https://lecturile-emei.blogspot.com/2018/03/,"► „Trei etaje”, de Eshkol Nevo ◄ Ed. Humanitas, 2017, 292 pag. | Traducere: Ioana Petridean Titlul original: „Shalosh Komot”, 2015 | Țara: Israel Am auzit multe păreri bune despre „Trei etaje”, dar, nu știu de ce, mă așteptam să fie o carte un pic dulceagă și superficială. N-a fost deloc așa. Chiar și atunci când vorbește despre dragoste și relația de cuplu din perspectiva unei femei, Eshkol Nevo se menține în limitele unei proze echilibrate, fără a face exces de sentimentalisme și fără a întinde limita credibilității. În plus, autorul a reușit să mă uimească prin felul convingător și veridic de a se transpune în pielea și în mintea unui personaj feminin. De la frustrările maternității la tensiunile care apar în cuplu, de la grija excesivă pentru copii la rănirea lor în feluri subtile, Eshkol Nevo surprinde cu finețe universul complex și complicat al sufletului feminin, creând personaje vii, autentice, în care te recunoști sau cel puțin îi recunoști pe alții, anulând astfel granița dintre ficțiune și realitate. Cartea m-a captivat imediat, am uitat repede de rețineri și am citit-o practic pe nerăsuflate, atât de tare m-au prins poveștile lui Eshkol Nevo, cu ale sale personaje bine individualizate, care par să se desprindă din pagină. Pe parcurs, una sau alta dintre proze părea să devină favorita, însă acum, la ceva timp de când am terminat lectura, n-aș mai putea spune care dintre ele mi-a plăcut cel mai mult. Fiecare are o forță a ei, un ceva special care o face să stea pe propriile picioare, o narațiune impecabil construită, cu o scriitură naturală și fluidă, lipsită de detalii inutile sau fraze pompoase. Autorul aduce alte și alte elemente interesante, uneori aruncă un văl de mister (mi-a plăcut aerul de ambiguitate din primele două povestiri, faptul că nu știm cu certitudine ce s-a întâmplat), alteori deschide o fereastră spre cadrul mai vast al vieții în Israel, oferindu-ne pulsul unei societăți care se conturează treptat, din fragmente disparate."
1,https://lecturile-emei.blogspot.com/2018/06/,"Dacă tot m-a ajutat cartea asta să-mi recuperez o parte din cheful de a scrie pe blog, e firesc ca, după trei luni de abs(tin)ență, să vorbesc mai întâi despre ea. Sper să iasă o recenzie scurtă și la obiect, cum este și „Succeed: How We Can Reach Our Goals”, de Heidi Grant Halvorson. Serios, am fost uimită de concizia autoarei, cercetător în domeniul psihologiei sociale și profesoară la Universitatea Columbia. Îmi imaginez că nu-i deloc ușor să sintetizezi sute de studii și o tonă de informații, pentru a obține în final o lucrare curată, redusă la esență, bine structurată și scrisă pe înțelesul tuturor. Chiar dacă este multă teorie și informația e pe alocuri cam abstractă, vă asigur că volumul nu duce lipsă de puncte culminante și întorsături de situație, mai ales în momentele când te lovește brusc câte o revelație despre modul (greșit) în care ai făcut lucrurile până atunci. Sunt multe observații de bun simț în cartea asta, lucruri care, pentru cineva obișnuit cu introspecția, s-ar putea să fie deja cunoscute – măcar la nivel intuitiv, dacă nu în termeni științifici. Sunt, însă, destule informații noi și unghiuri surprinzătoare de abordare a unor probleme vechi, care m-au făcut să înțeleg o seamă de aspecte legate de mentalitatea mea și de ceea ce aș putea schimba prin punctele esențiale. Am înțeles de ce am abandonat foarte ușor proiecte care m-au entuziasmat enorm la început; de ce am luat decizii pe care ulterior le-am regretat; de ce spun „Da” și mă trezesc că voiam să spun „Nu”; de ce nu reușesc să mă ocup de mai multe proiecte în paralel; de ce uneori mă demoralizez foarte repede. Unele răspunsuri sunt simple și poate că le-aș fi găsit mai devreme, dacă aș fi reflectat mai profund asupra acelor situații; alte răspunsuri țin de noțiuni de psihologie pe care sunt bucuroasă că le-am aflat măcar acum."
1,https://lecturile-emei.blogspot.com/2018/10/,"Voiam să scriu astăzi despre „Viața și opiniile lui Zacharias Lichter” ‒ de fapt, aș fi vrut să scriu despre multe alte cărți pe care le-am citit în ultimele luni ‒, însă diseară lucrez și ziua s-a împuținat deja, nu mai am tot timpul din lume (o iluzie psihologică, dar foarte benefică uneori). De unde înainte aveam o grămadă de timp liber, în ultima vreme s-a redus drastic, iar blogul e primul care a avut de suferit. De Facebook nu mi-e dor deloc, trec zilele și uit să verific până și Mess-ul, să văd dacă nu cumva am primit mesaje. M-am detașat cam de toate rețelele sociale ‒ în schimb, am început să citesc știrile aproape zilnic. În singura zi cu adevărat liberă din ultima lună (liberă în sensul că n-am lucrat sau n-am plecat undeva), am scos notițe din cartea lui Matei Călinescu (opt pagini, în total) și am gătit broccoli, supă cu găluște și plăcintă cu mere. Dar ce voiam să zic: mi-e dor de blog și voi mai scrie aici, nu e nicidecum un proiect abandonat. Trebuie doar să mă obișnuiesc cu noul ritm de viață. În fine, alta era ideea care m-a determinat să încep postarea asta: m-am uitat ieri pe site-ul Polirom și am căscat ochii de uimire când am văzut că a fost reeditată . În colecția Top 10+, e drept, dar mi se pare oricum un motiv de mare bucurie! În sfârșit, cartea lui Aitmatov e din nou pe rafturile librăriilor și bandiții de la anticariate vor trebui să dezumfle prețurile piperate cu care vindeau edițiile vechi."
1,https://lecturile-emei.blogspot.com/2018/12/,"Azi începusem să scriu despre prima mea întâlnire cu scriitorul Kurt Vonnegut, care m-a încântat foarte tare (contrar așteptărilor mele), și mi-am dat seama că întâlnirea asta nu s-ar fi produs prea curând dacă, de câteva luni, n-aș fi început o colaborare cu blogul Editurii Art. Un fel de vis devenit realitate pentru un cititor: să fie plătit pentru a citi și a scrie despre cărțile care îi plac, fără a face însă compromisuri, precum acela de a lăuda o carte proastă. Sunt recunoscătoare cerului pentru o asemenea ocazie (nu neapărat picată din cer, pentru că mai înainte mi-am făcut ucenicia îndelungată pe blogul meu) și, atât cât va dura, voi încerca să mă bucur de fiecare provocare. Dacă și altcineva se poate bucura pentru mine, îi mulțumesc. :) Nu m-am grăbit să fac anunțuri pe blog, temându-mă că cei care mai ajung pe aici, întâmplător sau nu, m-ar putea judeca greșit. N-am de gând să fac reclamă nimănui, nu mai mult decât „reclama” pe care aș fi făcut-o oricum unei cărți care mi-a plăcut, la orice editură ar fi apărut ea. Dar să revin: mi-am dat seama că, de când am acceptat propunerea de a scrie pe blogul editurii, am încercat tot felul de autori noi și genuri noi, lărgindu-mi și mai mult arealul de lectură – ceea ce mi se pare grozav. De pildă, am citit în sfârșit o carte de Italo Calvino, un autor la care mă chinuiam să ajung de mulți ani: „Iubiri dificile” mi s-a părut minunată, fiecare proză a fost o mică bijuterie, pe care am citit-o cu încântare. Alt exemplu: am pus mâna pe „Supraviețuitorii”, o carte cu povești adevărate pe care mi-e greu să cred că aș fi citit-o în alte condiții, dar care m-a ținut cu sufletul la gură, mai ceva ca un roman de aventuri. Sau am frunzărit un volum cu proză scurtă de Cortázar, doar cu intenția de a mă lămuri dacă poveștile sunt fantastice, însă mi-au plăcut atât de mult, încât am terminat toată cartea. Luna trecută, am început „Manual pentru femei de serviciu” și l-am dus la capăt fără probleme, deși aveam cartea în lista de pe Goodreads încă din 2015 și cu siguranță aș fi amânat-o la nesfârșit, din cauza lungimii. Deunăzi, am trecut peste rețineri și l-am citit pe Kurt Vonnegut, despre care aveam îndoieli că va fi pe gustul meu. Surprise, surprise, scriitura lui Vonnegut îmi place, ba chiar foarte mult! Și uite-așa a mai dispărut o prejudecată..."
1,https://lecturile-emei.blogspot.com/2018/,"Azi începusem să scriu despre prima mea întâlnire cu scriitorul Kurt Vonnegut, care m-a încântat foarte tare (contrar așteptărilor mele), și mi-am dat seama că întâlnirea asta nu s-ar fi produs prea curând dacă, de câteva luni, n-aș fi început o colaborare cu blogul Editurii Art. Un fel de vis devenit realitate pentru un cititor: să fie plătit pentru a citi și a scrie despre cărțile care îi plac, fără a face însă compromisuri, precum acela de a lăuda o carte proastă. Sunt recunoscătoare cerului pentru o asemenea ocazie (nu neapărat picată din cer, pentru că mai înainte mi-am făcut ucenicia îndelungată pe blogul meu) și, atât cât va dura, voi încerca să mă bucur de fiecare provocare. Dacă și altcineva se poate bucura pentru mine, îi mulțumesc. :) Nu m-am grăbit să fac anunțuri pe blog, temându-mă că cei care mai ajung pe aici, întâmplător sau nu, m-ar putea judeca greșit. N-am de gând să fac reclamă nimănui, nu mai mult decât „reclama” pe care aș fi făcut-o oricum unei cărți care mi-a plăcut, la orice editură ar fi apărut ea. Dar să revin: mi-am dat seama că, de când am acceptat propunerea de a scrie pe blogul editurii, am încercat tot felul de autori noi și genuri noi, lărgindu-mi și mai mult arealul de lectură – ceea ce mi se pare grozav. De pildă, am citit în sfârșit o carte de Italo Calvino, un autor la care mă chinuiam să ajung de mulți ani: „Iubiri dificile” mi s-a părut minunată, fiecare proză a fost o mică bijuterie, pe care am citit-o cu încântare. Alt exemplu: am pus mâna pe „Supraviețuitorii”, o carte cu povești adevărate pe care mi-e greu să cred că aș fi citit-o în alte condiții, dar care m-a ținut cu sufletul la gură, mai ceva ca un roman de aventuri. Sau am frunzărit un volum cu proză scurtă de Cortázar, doar cu intenția de a mă lămuri dacă poveștile sunt fantastice, însă mi-au plăcut atât de mult, încât am terminat toată cartea. Luna trecută, am început „Manual pentru femei de serviciu” și l-am dus la capăt fără probleme, deși aveam cartea în lista de pe Goodreads încă din 2015 și cu siguranță aș fi amânat-o la nesfârșit, din cauza lungimii. Deunăzi, am trecut peste rețineri și l-am citit pe Kurt Vonnegut, despre care aveam îndoieli că va fi pe gustul meu. Surprise, surprise, scriitura lui Vonnegut îmi place, ba chiar foarte mult! Și uite-așa a mai dispărut o prejudecată..."
1,https://lecturile-emei.blogspot.com/2019/01/,"Minunat și acest roman al Magdei Szabó, autoarea care mă cucerise cu prima mea lectură din literatura maghiară, . Emoționant și comic, plin de profunzime și cu o intrigă complexă, „Spuneți-i Zsófiei” are ceva important de spus atât adulților, cât și cititorilor mai tineri, ba îi poate învăța un lucru sau două chiar pe unii părinți și profesori, fiindcă aduce în prim plan jocul înșelător al percepțiilor și al presupunerilor, al orgoliilor și al așteptărilor nerealiste, vorbind despre importanța observării atente și despre căutarea acelui resort intim care duce la descifrarea unei persoane. Este multă psihologie și o profundă înțelegere a firii umane în această poveste stratificată care o are în centru pe Zsófi, o fetiță de unsprezece ani care și-a pierdut tatăl de curând. Deși începe ca o dramă, „Spuneți-i Zsófiei” devine pe parcurs o tragi-comedie a neînțelegerilor și a încurcăturilor, cu multe situații care mi-au stârnit râsul. M-a surprins faptul că romanul începe cu sfârșitul, dezvăluind de la bun început deznodământul prin câteva hotărâri oficiale care marchează puncte de cotitură în viața personajelor principale. Însă nici vorbă ca asta să strice în vreun fel plăcerea lecturii sau să facă mai ușor de ghicit în ce fel se va ajunge acolo; ba e chiar antrenant să urmărești cum Magda Szabó încurcă ițele poveștii cu tot felul de istorii, personaje și detalii noi, strecurând și câteva coincidențe bine plasate (care, din fericire, nu sunt supărătoare și nici nu întind limita credibilității), pentru a ajunge în final la ceea ce am aflat încă din primele pagini ale cărții. Totul se petrece în decursul unei singure veri, când lumea își pierde reperele pentru Zsófi și în cele din urmă și le recapătă, iar fetița se confruntă cu spaimele și slăbiciunile ei, dar și cu etichetele pe care ceilalți s-au grăbit să i le aplice. Nătângă, fricoasă, bună de nimic... Tatăl, un medic apreciat, era singurul căruia nu-i era rușine cu ea, era cel care o cunoștea și o înțelegea cel mai bine, fără să aibă nevoie de explicații; însă el a murit pe neașteptate în timpul unei consultații. E de ajuns ca Zsófi cea stângace și timidă să facă un singur pas care nu-i stă în caracter pentru a declanșa un lanț de întâmplări neobișnuite, atunci când pornește în căutarea ultimului pacient al tatălui ei, cel care a fost martor la cuvintele pe care acesta le-a rostit înainte de a muri: „Spuneți-i Zsófiei...”"
1,https://lecturile-emei.blogspot.com/2019/02/,"După o călătorie de șaptesprezece zile pe mare, tânărul Cotta debarcă la Tomis, orașul de fier, mărginit de apele Mării Negre și de pereți uriași de stâncă, unde localnicii sărbătoresc sfârșitul unei ierni de doi ani. L-a ademenit aici un zvon perpetuat prin cafenelele și saloanele Romei: Naso a murit . Naso, acel Publius Ovidius Naso, poetul exilat în anul 8 d.Hr. într-un loc prăpădit și barbar de la marginea imperiului, departe de cultura și de fastul Romei. Cotta pleacă pe urmele poetului (a cărui locuință a fost mutată de Ransmayr în munți, la câteva ore de Tomis, în colonia imaginară Trachila), însă ceea ce caută el cu adevărat este Cartea , cartea transformărilor, acea operă controversată la care Ovidiu lucrase timp de mai mulți ani și, aparent, unul din motivele pentru care fusese trimis în exil. Abia ce ne-am instalat mental în perioada istorică a cărții (Cotta pare să fie un cetățean roman sosit la Tomis cândva în anul 17 sau 18 d.Hr.), că încep să apară anacronismele: de ce se menționează stațiile de autobuz într-un oraș antic? Sau microfoanele la inaugurarea unui stadion roman? Și e clar că pe atunci nu se inventase aparatul de proiecție, cu atât mai puțin cinematografia, și totuși piticul Cyparis sosește la Tomis cu afacerea sa itinerantă, proiectând filme pe zidul abatorului pentru locuitorii cu nume arhaice – Arachne, Lycaon, Tereus, Procne –, al căror destin, după cum vom vedea mai apoi, îl oglindește pe cel al personajelor din mitologia greacă și romană. Ce urmează este o poveste stranie, în care granița dintre vis și realitate nu mai există, iar legile logicii nu mai au valabilitate, în care oamenii și locurile trec prin metamorfoze, iar straturile temporale sunt învălmășite. La Tomis, Cotta regăsește ritualurile și miracolele străvechii Rome, aici sunt încă vii zeii și eroii transformați sub stăpânirea lui Augustus într-o mitologie prăfuită de muzeu. La început, gândirea rațională a tânărului este pusă la grea încercare de întâmplările inexplicabile la care e martor; în cele din urmă, se abandonează acestei lumi ireale – Ultima lume , în care plăsmuirile profetice ale lui Naso dăinuie încă în inscripții, țesături și istorii orale. Cotta recuperează Cartea frântură cu frântură și, în același timp, o trăiește – căci imaginația poetului dispărut pare să fi căpătat aici o putere nemăsurată, influențând destine și transformând însăși substanța Tomisului și a locuitorilor săi. După o călătorie de șaptesprezece zile pe mare, tânărul Cotta debarcă la Tomis, orașul de fier, mărginit de apele Mării Negre și de pereți uriași de stâncă, unde localnicii sărbătoresc sfârșitul unei ierni de doi ani. L-a ademenit aici un zvon perpetuat prin cafenelele și saloanele Romei: Naso a murit . Naso, acel Publius Ovidius Naso, poetul exilat în anul 8 d.Hr. într-un loc prăpădit și barbar de la marginea imperiului, departe de cultura și de fastul Romei. Cotta pleacă pe urmele poetului (a cărui locuință a fost mutată de Ransmayr în munți, la câteva ore de Tomis, în colonia imaginară Trachila), însă ceea ce caută el cu adevărat este Cartea , cartea transformărilor, acea operă controversată la care Ovidiu lucrase timp de mai mulți ani și, aparent, unul din motivele pentru care fusese trimis în exil. Abia ce ne-am instalat mental în perioada istorică a cărții (Cotta pare să fie un cetățean roman sosit la Tomis cândva în anul 17 sau 18 d.Hr.), că încep să apară anacronismele: de ce se menționează stațiile de autobuz într-un oraș antic? Sau microfoanele la inaugurarea unui stadion roman? Și e clar că pe atunci nu se inventase aparatul de proiecție, cu atât mai puțin cinematografia, și totuși piticul Cyparis sosește la Tomis cu afacerea sa itinerantă, proiectând filme pe zidul abatorului pentru locuitorii cu nume arhaice – Arachne, Lycaon, Tereus, Procne –, al căror destin, după cum vom vedea mai apoi, îl oglindește pe cel al personajelor din mitologia greacă și romană. Ce urmează este o poveste stranie, în care granița dintre vis și realitate nu mai există, iar legile logicii nu mai au valabilitate, în care oamenii și locurile trec prin metamorfoze, iar straturile temporale sunt învălmășite. La Tomis, Cotta regăsește ritualurile și miracolele străvechii Rome, aici sunt încă vii zeii și eroii transformați sub stăpânirea lui Augustus într-o mitologie prăfuită de muzeu. La început, gândirea rațională a tânărului este pusă la grea încercare de întâmplările inexplicabile la care e martor; în cele din urmă, se abandonează acestei lumi ireale – Ultima lume , în care plăsmuirile profetice ale lui Naso dăinuie încă în inscripții, țesături și istorii orale. Cotta recuperează Cartea frântură cu frântură și, în același timp, o trăiește – căci imaginația poetului dispărut pare să fi căpătat aici o putere nemăsurată, influențând destine și transformând însăși substanța Tomisului și a locuitorilor săi."
1,https://lecturile-emei.blogspot.com/2019/03/,"„O viață de om” este o carte simplă și discretă, al cărei efect se acumulează pe nesimțite cu fiecare pagină, pentru a-și elibera sensurile și greutatea ceva mai târziu, poate chiar după încheierea lecturii. Cel puțin așa mi s-a întâmplat mie, căci abia spre final am simțit cum povestea vieții lui Andreas Egger se prăvălește peste mine, cu toate momentele însemnate pe care Robert Seethaler le-a încifrat în paragrafe încărcate de substanță, spunând atât de mult în atât de puține cuvinte. Uneori chiar nu este nevoie de sute de pagini pentru a surprinde esența unui om și pentru a spune o poveste memorabilă, însă astfel de cărți se găsesc mai rar. „O viață de om” este una dintre ele, iar acum, că am recitit-o pentru , mi-am dat seama cât de iscusit și de inteligent este scrisă, cât de mult se lărgesc proporțiile cărții în contact cu mintea care o descifrează, asemenea unui boboc care înflorește brusc, dublându-și sau triplându-și dimensiunile. Cel dintâi aspect remarcabil este tonul naratorului, calm și detașat, lipsit de exuberanță sau dramatism, astfel că povestea lui Andreas Egger pare înfășurată într-un văl cețos care atenuează senzațiile și emoțiile. Uneori mi s-a părut că percep totul în surdină, ca de la mare depărtare. Singurele care răzbat din coconul translucid al scriiturii egale sunt câteva episoade extrem de violente: un braț smuls de un copac în cădere; un copil biciuit cu o nuia udă; un câine a cărui țeastă e zdrobită de copita unui cal; cadavre cu grimase înfiorătoare, înțepenite în ghețurile rusești. Și totuși, parcă și aceste scene cumplite ajung la noi înmuiate, lipsite de ascuțimea și de brutalitatea capabile să răscolească profund, instantaneu. Însă fiecare detaliu, ostentativ sau discret, se scufundă adânc și continuă să lucreze, pentru a se închega mai târziu într-un ghem forfotitor de senzații, pe care un alt scriitor ne-ar fi făcut să le trăim pe loc. Impresiile de care am vorbit mai sus mi-au rămas în urma primei lecturi, când am citit cartea pe nerăsuflate și n-am apucat să iau notițe. Recitirea mi-a oferit o experiență diferită: nu numai că romanul mi-a plăcut și mai mult, dar, știind dinainte ce urmează să se întâmple, de data asta am trăit totul foarte intens la nivel afectiv (și cât de tare m-a emoționat acum strigătul lui Andreas: N-o să-ți vină să crezi, Marie! Toată viața asta lungă, o viață de om! ). Am remarcat detalii pe care le trecusem cu vederea, iar câteva scene m-au făcut să râd, am gustat mai mult pasajele descriptive și am fost mai atentă la salturile temporale pe care le face narațiunea. Și mi-am dat seama că micul roman are o forță ascunsă care, în funcție de fiecare cititor, poate să fie descătușată de la bun început sau, din contră, să rămână în stare latentă până la final."
1,https://lecturile-emei.blogspot.com/2019/04/,"Vă reamintesc cum sună din aprilie: Citește o carte populară pe care o eviți tocmai din cauză că se vorbește prea mult despre ea. Unii spun că e genială, alții sunt furioși că și-au pierdut timpul, și poate că ai început deja să crezi că nu va fi pe gustul tău. Mai bine vezi cu ochii tăi despre ce este vorba, înainte să te alegi cu păreri preconcepute. N-o să mă lungesc prea mult cu postarea, fiindcă mâine dimineață plec într-o scurtă vacanță și mai am o grămadă de chestii de făcut, iar până în zori poate reușesc să scot și câteva informații despre Viena, pe care o vizitez pentru prima oară. Azi-noapte lucram de zor la vizualul de mai sus, care arăta cu totul altfel în prima variantă – noroc cu publicitarul de serviciu, care a remarcat că pare un pliant făcut de un angajat al primăriei, așa că am luat totul de la zero și mi-a ieșit o imagine ceva mai simpatică. N-am o listă foarte mare cu cărți populare pe care le-am evitat de teamă că-mi voi pierde vremea. Evident, nu mă refer la literatura de mâna a treia, ci la titluri mai mult sau mai puțin notabile care au stârnit impresii contradictorii. Cam așa ar arăta o parte din lista mea cu cărți ocolite: „O viață măruntă”, de Hanya Yanagihara „Scurtă istorie a șapte crime”, de Marlon James „O cale îngustă spre nordul îndepărtat”, de Richard Flanagan „Vânătorul de zmeie” & „Splendida cetate a celor o mie de sori”, de Khaled Hosseini „Extrem de tare și incredibil de aproape”, de Jonathan Safran Foer „Viață după viață”, de Kate Atkinson „Luminătorii”, de Eleanor Catton „Interesanții”, de Meg Wolitzer „Moarte subită”, de J.K. Rowling Probabil că aș mai găsi și alte titluri, dar mă opresc aici. Uitând-mă pe Goodreads pentru a-mi reîmprospăta memoria, am constatat că nu sunt genul care discriminează cărțile populare, fiindcă am citit destule – e drept că unele nu au fost pe măsura așteptărilor și poate că din cauza asta am devenit mai precaută: „Fata dispărută”, de Gillian Flynn, , de Donna Tartt, „Eleganța ariciului”, de Muriel Barbery, , de Anthony Doerr etc. „O viață măruntă”, de Hanya Yanagihara „Scurtă istorie a șapte crime”, de Marlon James „O cale îngustă spre nordul îndepărtat”, de Richard Flanagan „Vânătorul de zmeie” & „Splendida cetate a celor o mie de sori”, de Khaled Hosseini „Extrem de tare și incredibil de aproape”, de Jonathan Safran Foer „Viață după viață”, de Kate Atkinson „Luminătorii”, de Eleanor Catton „Interesanții”, de Meg Wolitzer „Moarte subită”, de J.K. Rowling"
1,https://lecturile-emei.blogspot.com/2019/05/,"Aprilie a fost o lună destul de neprielnică pentru lectură: am terminat doar trei cărți, am început alte două și nu m-am achitat nici de jocul literar, deși speram să găsesc timp pentru „Laur” în preajma sărbătorilor de Paști, când tema cărții lui Vodolazkin s-ar fi potrivit de minune. Asta e, lectura se reportează, la grămadă cu provocarea din mai, deși nici luna care a început nu se anunță prea generoasă cu timpul de citit. Ce-i drept, am neglijat literatura și fiindcă în aprilie m-a lovit o pasiune fulgerătoare: aceea de a studia stilurile arhitecturale din București. Mi-am dorit dintotdeauna să pot descifra o clădire – dacă e Art Deco, sau neoromânească, sau altceva –, însă până acum n-am prea avut succes cu documentarea și am rămas cu impresia că lucrurile sunt extrem de complicate. Dar când m-a lovit pasiunea, m-a lovit bine. S-a întâmplat cu câteva zile înainte de clubul de lectură Bibliobibuli: în loc să fiu om responsabil și să mă pregătesc din timp pentru club, eu am plecat în expediție spre biblioteca Nichita Stănescu, unde găsisem câteva cărți despre clădirile din București. A fost prima mea vizită la filiala din Crângași, deși e biblioteca cea mai apropiată de casă (rectific: am găsit o filială și mai aproape, la doar 15 minute de mers pe jos, lângă Gara Basarab – habar n-aveam de existența ei). Am rămas uimită văzând numărul impresionant de volume de la Nichita, chiar nu mă așteptam la rafturile astea pline. Deci nu prețul ridicat al cărților e de vină pentru rata scăzută de lectură, cel puțin nu în București, unde încă există biblioteci de cartier din care poți citi liniștit până la adânci bătrâneți, fără să cheltui niciun leu pe cărți."
1,https://lecturile-emei.blogspot.com/2019/12/,"Prea s-a așternut tăcerea în casa mea virtuală, pe care am cam lăsat-o de izbeliște, așa că hai să nu închei anul fără să scriu măcar câteva rânduri. Cu ocazia asta, revin și la rubrica „Viața mea printre cărți”, pe care era cât pe ce să mi-o sufle Emilia Chebac – fără intenție, desigur –, moment în care mi-am dat seama cât de atașată sunt de rubrica asta și, de fapt, cât de dor îmi e să mai scriu pe blog, ca în vremurile bune, când aveam mai mult timp liber (poate și mai mult entuziasm?). Anul ăsta n-am mai împodobit bradul artificial, ci am făcut unul din cărți. Fiindcă n-avem debara, am depozitat bradul și globurile într-o comodă veche peste care s-au adunat, în toți anii de când ne-am mutat aici, niște teancuri tot mai înalte de cărți, care nu-și mai găsesc de mult locul în bibliotecă. Comoda încă rezistă, deși pare cam șubredă, în schimb eu nu mai fac față atâtor cărți necitite, și de fiecare dată când mai adaug un volum în vârful teancurilor, îmi scade și mai tare pofta de a cumpăra alte cărți."
1,https://lecturile-emei.blogspot.com/2019/,"Prea s-a așternut tăcerea în casa mea virtuală, pe care am cam lăsat-o de izbeliște, așa că hai să nu închei anul fără să scriu măcar câteva rânduri. Cu ocazia asta, revin și la rubrica „Viața mea printre cărți”, pe care era cât pe ce să mi-o sufle Emilia Chebac – fără intenție, desigur –, moment în care mi-am dat seama cât de atașată sunt de rubrica asta și, de fapt, cât de dor îmi e să mai scriu pe blog, ca în vremurile bune, când aveam mai mult timp liber (poate și mai mult entuziasm?). Anul ăsta n-am mai împodobit bradul artificial, ci am făcut unul din cărți. Fiindcă n-avem debara, am depozitat bradul și globurile într-o comodă veche peste care s-au adunat, în toți anii de când ne-am mutat aici, niște teancuri tot mai înalte de cărți, care nu-și mai găsesc de mult locul în bibliotecă. Comoda încă rezistă, deși pare cam șubredă, în schimb eu nu mai fac față atâtor cărți necitite, și de fiecare dată când mai adaug un volum în vârful teancurilor, îmi scade și mai tare pofta de a cumpăra alte cărți."
1,https://lecturile-emei.blogspot.com/2020/01/,"„Făgăduiala. Recviem pentru romanul polițist”, de Friedrich Dürrenmatt Ed. Humanitas, 2003, 170 de pagini, traducere de Petronela Negoșanu Original: „Das Versprechen. Requiem auf den Kriminalroman”, 1958 | Țara: Elveția O societate rigidă care erodează sensibilitatea. O crimă oribilă petrecută în plină zi. Vinovăția reală versus dorința de a găsi un vinovat, presiunea psihologică care duce la acceptarea unei vini închipuite. O așteptare stăruitoare care acaparează în întregime existența și, ulterior, echilibrul unei minți strălucite. Felul în care febra acestei așteptări și obsesia de a prinde criminalul ajung să întunece rațiunea și compasiunea. Furia care se revarsă asupra unei făpturi vulnerabile care ar fi trebuit protejată. Pe cât de scurtă este cartea lui Dürrenmatt, pe atât de puternică este impresia pe care mi-a lăsat-o: am resimțit intens zădărnicia zilelor lungi de așteptare, obstinația cu care toată energia vitală a unui om se canalizează pe un singur făgaș, guvernat de o făgăduială. „Fiecare contribuabil are dreptul la eroii lui și la un happy-end” – ce mult mi-a plăcut observația asta, care ascunde o ironie din partea autorului! Poate că o să scriu la un moment dat și despre „Pana de automobil”, micul roman care mi-a trezit interesul pentru scrierile lui Friedrich Dürrenmatt, însă deocamdată vreau să notez câteva impresii despre „Făgăduiala”, înainte de a o returna la bibliotecă. Este cel mai cunoscut roman al scriitorului elvețian, conceput inițial sub forma unui scenariu de film cu titlul „S-a întâmplat în plină zi” („Es geschah am hellichten Tag”), cu o deosebire destul de importantă: autorul a rescris finalul cărții, manifestându-și astfel nemulțumirea față de preferința marelui public pentru poveștile convenționale, cu un deznodământ previzibil. „Făgăduiala. Recviem pentru romanul polițist”, de Friedrich Dürrenmatt Ed. Humanitas, 2003, 170 de pagini, traducere de Petronela Negoșanu Original: „Das Versprechen. Requiem auf den Kriminalroman”, 1958 | Țara: Elveția O societate rigidă care erodează sensibilitatea. O crimă oribilă petrecută în plină zi. Vinovăția reală versus dorința de a găsi un vinovat, presiunea psihologică care duce la acceptarea unei vini închipuite. O așteptare stăruitoare care acaparează în întregime existența și, ulterior, echilibrul unei minți strălucite. Felul în care febra acestei așteptări și obsesia de a prinde criminalul ajung să întunece rațiunea și compasiunea. Furia care se revarsă asupra unei făpturi vulnerabile care ar fi trebuit protejată. Pe cât de scurtă este cartea lui Dürrenmatt, pe atât de puternică este impresia pe care mi-a lăsat-o: am resimțit intens zădărnicia zilelor lungi de așteptare, obstinația cu care toată energia vitală a unui om se canalizează pe un singur făgaș, guvernat de o făgăduială. „Fiecare contribuabil are dreptul la eroii lui și la un happy-end” – ce mult mi-a plăcut observația asta, care ascunde o ironie din partea autorului! Poate că o să scriu la un moment dat și despre „Pana de automobil”, micul roman care mi-a trezit interesul pentru scrierile lui Friedrich Dürrenmatt, însă deocamdată vreau să notez câteva impresii despre „Făgăduiala”, înainte de a o returna la bibliotecă. Este cel mai cunoscut roman al scriitorului elvețian, conceput inițial sub forma unui scenariu de film cu titlul „S-a întâmplat în plină zi” („Es geschah am hellichten Tag”), cu o deosebire destul de importantă: autorul a rescris finalul cărții, manifestându-și astfel nemulțumirea față de preferința marelui public pentru poveștile convenționale, cu un deznodământ previzibil."
1,https://lecturile-emei.blogspot.com/2020/03/,"Pe voi ce vă face să zâmbiți? Care sunt micile bucurii care vă țin pe linia de plutire zilele astea? Ieri (de fapt, alaltăieri, dar până public eu articolul...) am descoperit într-un volum de Antonio Tabucchi un semn de carte din Portugalia, de care uitasem cu desăvârșire – nu cred că mai deschisesem „Nocturnă indiană. Susține Pereira” de trei ani, de la călătoria la Lisabona. M-am entuziasmat de parcă cineva îmi oferise un cadou, iar acum mă întreb ce alte bucurii posibile s-or mai ascunde prin cărțile din bibliotecă. N-o să le caut, aștept să apară ele când vor considera de cuviință. M-am hotărât: după eliberare, o să-mi cumpăr multe semne de carte, pe care le voi împrăștia aleatoriu prin volume, inclusiv în cele deja citite, pentru a-mi pregăti niște surprize peste cinci-șase ani. Unul din lucrurile care mă bucură pe mine în perioada asta e gândul că seara voi relua lectura cărții începute, iar pe la ora douăjdouă îmi voi deschide o bere; dacă C. are chef de vorbă, vorbim, dacă vrea să se uite la un film, eu continui lectura. Am raționalizat consumul la o sticlă pe seară, iar acum îmi dau seama că ăsta-i singurul meu tabiet, în afară de cafeaua de dimineață. Momentan citesc „The Memory Police”, de Yōko Ogawa, singura carte care a reușit să mă captiveze în ultima vreme și continuă să mă țină în priză, păcat că e relativ scurtă și se va termina în curând. Cum glumeam cu o cititoare pe Fb zilele trecute, acum e momentul cărților groase – dacă te fură povestea, partea bună e că durează multă vreme și nu te mai întrebi la două-trei zile: „Oare ce să mai citesc?”."
1,https://lecturile-emei.blogspot.com/2020/04/,"O entitate răuvoitoare umblă la timp, orele se topesc cu o repeziciune fantastică, se înserează și eu habar n-am ce-am făcut în timpul zilei, poate oare cineva să-mi explice ce anume se întâmplă? Nu mă mir, așadar, că a durat atât de mult până am terminat lista asta, de care ziceam că mă apuc în urmă cu trei săptămâni. Până una-alta, am făcut câteva recomandări de lectură la invitația lui și a – tot e bine că de jena altora m-am mobilizat și am scris câteva rânduri. Îmi imaginez că ați strâns deja tone de idei, așa că numai de lista mea nu mai aveți nevoie acum, dar ce să fac, o public, dacă tot am început-o. Puteți s-o ignorați sau, în caz că aveți prin bibliotecă una din cărțile astea, sper să vă scoată din impas într-o seară. Poate că unii dintre voi vă puteți detașa mai ușor de realitate și nu v-ați schimbat deloc obiceiurile de lectură – felicitări, chiar vă invidiez. Cum scriam în , cel cu teancurile de supraviețuire, eu am nevoie în perioada asta de povești care să mă captiveze; din fericire, gust în continuare umorul negru și absurd, numai drame lacrimogene să nu-mi dați acum. Am mai strâns între timp câteva idei de lectură, venite de la alți cititori: ● Pnin, de Vladimir Nabokov (de la Cosmin) ● Dispariția lui Adèle Bedeau, de Graeme Macrae Burnet (de la Sorana) ● Istoria secretă, de Donna Tartt (de la Roxie) ● Baba Dunja's Last Love, de Alina Bronsky (de la E.) ● Purity, de Jonathan Franzen (de la Vio) ● Cartea iluziilor, de Paul Auster (de la M.) ● Sally Jones, maimuța criminalului, de Jakob Wegelius (de la Andreea) Sunt conștientă că recomandările implică o mare doză de subiectivitate și că ce mi-a plăcut mie poate plictisi pe altcineva (și viceversa). Adevărul e că nu-i ușor să te detașezi de propriile gusturi și percepții și să alegi titluri care s-ar potrivi unui număr cât mai mare de cititori – probabil că editorii de carte ar fi cei mai în măsură să facă asta și chiar m-ar încânta să văd o astfel de listă (onestă, desigur) de la Bogdan-Alexandru Stănescu, Laura Albulescu sau Denisa Comănescu. În rest, aș încuraja pe oricine să dezvolte un sistem mai riguros de selecție și să trateze cu circumspecție cărțile care beneficiază de o mare expunere, bestseller-urile care promit marea cu sarea și recomandările altora (mă refer și la ale mele, da!), căci banii cheltuiți nu se mai întorc, iar timpul pierdut, cu atât mai puțin."
1,https://lecturile-emei.blogspot.com/2020/05/,"Undeva în Paris, traversând granița dintre 5th arrondissement și Croulebarbe, se află și astăzi Rue Broca, o străduță îngustă unde, în anii '60, locuiau oameni cu naționalități diverse și aproape niciun francez: „o stradă într-un alt plan, subterană în aer liber, care, deși face parte din Paris, nu este deloc Paris, ci constituie în sine un mic oraș”. Pe Rue Broca, la numărul 69, se afla pe atunci prăvălia lui Papa Saïd, vizitată adeseori de un anume Monsieur Pierre, care pretindea că este scriitor, deși nimeni nu-i văzuse cărțile în librării. Doar copiii au înțeles imediat cine se ascunde sub înfățișarea bărbatului blond, coafat ca un arici, care purta în fiecare zi o barbă de două zile : o bătrână vrăjitoare! „Copiii înțeleg totul. Dacă ei ar fi fost singurii cititori ai cărții, nici nu m-aș fi gândit să scriu o prefață și să dau unele explicații”, spune Pierre Gripari în primele pagini ale volumului. Odată demascat și îmblânzit, Monsieur Pierre îi distrează pe copii spunându-le povești, iar când cele cunoscute se epuizează, încep să inventeze împreună istorii noi, în care, printre situațiile imposibile și personajele fantastice, își fac loc Nadia și Bachir, copiii lui Papa Saïd, sau Nicolas și Tina, copiii unui italian care locuiește în hotelul de lângă prăvălie. Astfel ia naștere un savuros folclor modern al străzii Broca, populat de personaje clasice cu un twist : o nimfă a izvoarelor care iese din robinet după miezul nopții, o vrăjitoare care-și face veacul în dulapul cu mături, însă nu apare decât atunci când cineva pronunță formula Sorcière, sorcière, Prends garde à ton derrière! , un uriaș cu șosete roșii care vrea să se micșoreze și ajunge să îi ceară ajutorul Papei de la Roma, sau o jucărie clarvăzătoare care pleacă în lume pentru a îndeplini dorința lui Bachir, aceea de a avea o bicicletă. Sunt însă și personaje cu specific local, cum este Lustucru, a cărui poveste „explică” în cheie comică originea unui cântec pentru copii din secolul 18, ."
1,https://lecturile-emei.blogspot.com/2020/06/,"Tânărul scriitor Iulian Bocai pare să fie pe val, am tot auzit păreri bune (unele foarte entuziaste) despre romanul său de debut, Ciudata și înduioșătoarea viață a lui Priță Barsacu , și evident că aprecierile astea mi-au stârnit curiozitatea. M-am hotărât să încep cu al doilea roman, Constantin , fiindcă 1) acesta este numele tatălui meu și 2) Radu i-a dat o notă mai bună decât lui Priță. Fast forward la concluziile finale: deocamdată nu mă alătur corului de cititori entuziaști, însă cartea a avut multe aspecte care mi-au plăcut și cu siguranță o să-l caut și pe Priță. Ce am remarcat de la primele pagini au fost frazele lungi, încărcate de metafore și comparații care imprimă narațiunii o tușă poetică și cultă. Sunt destul de năzuroasă în privința figurilor de stil elaborate, iar cele care se străduiesc să fie cât mai originale au în cazul meu efectul contrar, căci mi se par artificiale. Din fericire, Iulian Bocai nu saturează cartea cu metafore, ci lasă intervale de respiro, unde scriitura curge simplu și natural – iar omul chiar are mână bună, se simte în fragmentele atent construite, care au fluiditate, sonoritate, ritm. În plus, ne confruntă uneori cu o imagine incomodă a realității, pe care unii dintre noi ar prefera să n-o cunoască niciodată. La câte femei am văzut atunci scurmându-se în nas, sau băgându-și degetele în urechi, ori sumețindu-și poalele rochiilor ca să se scarpine sus, pe carnea pulpelor, cu unghiile, hârș, hârș, ori așezându-se cu cururi mari și calde pe banchete și punând picior peste picior, ca să poată ajunge mai ușor la ciorapi, să și-i dea jos și să-și treacă, nu știu de ce, arătătoarele printre despărțiturile degetelor de la picioare (...), drumurile cu trenul din primii ani m-au lecuit pentru totdeauna de respectul reflexiv al românilor pentru precupețe. Veneam dintr-o lume în care văzusem toată copilăria femei bătrâne, pe câmpuri, pișându-se din picioare la marginea loturilor de pământ, fără să-și dea jos fustele, de rușinea bărbaților, sau adunând balegă cu mâinile goale în găleți, pe care o înmuiau mai apoi în apă și o foloseau să-și zidească spărturile din case, și mă mirau puține lucruri, dar femeile astea guralive, răstite, supraponderale din tren, care păreau triste doar în tăcere, împingeau limitele a ceea ce înțelegeam că înseamnă viața adevărată. (p.29) Nu este însă o narațiune armonioasă și omogenă, căci am dat și peste pasaje mai stângace, unde mi-a sărit în ochi sau în auz câte o neconcordanță de stil sau de conținut. (Voi da câteva exemple la final, sub spoiler.) Tot la capitolul «puncte slabe» trec și acele observații de viață relativ banale, care nu mi-au spus nimic nou și n-au ridicat în vreun fel valoarea poveștii. În schimb, mi-au plăcut introspecțiile care pornesc de la chestiuni personale, fără a se erija în păreri universale despre lume – acestea au avut un aer de sinceritate și naturalețe care mi-a mers la inimă."
1,https://lecturile-emei.blogspot.com/2020/07/,"Familia mea și alte animale , de Gerald Durrell Editura Art, 2014, 358 pag., traducere de Lidia Ionescu, ilustrații de Mircea Pop Original: „My Family and Other Animals”, 1956 | Țara: Marea Britanie Auzisem de Trilogia Corfu a lui Gerald Durrell în 2013, când deja vizitasem insula de două ori, dar iată că a trebuit să treacă multă apă pe Dunăre, sau multe bărci pe Mediterana, până când m-am îmbarcat și eu într-o călătorie plină de surprize alături de excentrica familie Durrell. În 1935, Louisa Durrell s-a hotărât să lase în urmă mohorâta Anglie pentru a se muta în însoritul Corfu, la insistențele fiului cel mare, Lawrence Durrell – autorul seriei „Cvartetul din Alexandria”, care la acea vreme locuia deja pe insulă, împreună cu prima lui soție, Nancy. Pe atunci, Gerry avea zece ani și o pasiune pentru animalele sălbatice care a rezistat întreaga sa viață: adultul Gerald a devenit un cunoscut naturalist și a pus bazele unei grădini zoologice, din dorința de a proteja speciile amenințate cu dispariția. De altfel, strângerea de fonduri pentru proiectele sale a fost unul din motivele care l-au determinat pe Gerald Durrell să se apuce de scris. Dintre toate regiunile din Grecia unde am călătorit de-a lungul anilor (și au fost destule, căci ne petrecem vacanțele acolo de mai bine de zece ani), în Corfu am găsit o combinație aproape perfectă de plaje splendide, sătucuri pline de farmec și oameni primitori, plus una dintre cele mai frumoase capitale insulare. În orășelul de munte Agios Mattheos aveam chiar și un local preferat, ținut de un cuplu în vârstă foarte simpatic. Luna asta ar fi trebuit să mergem în Corfu pentru a patra oară, dar n-a fost să fie – în schimb, lucrurile s-au aranjat în asemenea fel, încât am ajuns totuși pe insulă, chiar dacă numai prin intermediul literaturii: propunerea neașteptată de a modera un club de lectură mi-a dat un brânci oportun, și iată-mă în brațe cu Familia mea și alte animale , după ani de amânare, curiozități și speculații legate de conținutul volumului. Încetul cu încetul, vraja insulei s-a pogorât asupra noastră tot atât de domol și aderent ca polenul. Fiecare zi purta cu ea o pace, o lipsă a noțiunii de timp care te făcea să o dorești fără sfârșit. Dar după ce pielea neagră a nopții se jupuia, ne aștepta o nouă zi, lucioasă și colorată ca un abțibild și cu aceeași nuanță de irealitate. (pag. 43) N-aș putea spune cu exactitate ce mă așteptam să găsesc în paginile cărții: menționări și descrieri ale satelor și plajelor pe care le-am vizitat în Corfu? Detalii despre viața locuitorilor insulei la mijlocul secolului 20? Poate istorii și legende locale, sau zone pitorești mai puțin cunoscute? Nu luasem în calcul faptul că povestea este narată din perspectiva unui puști pasionat de biologie și zoologie, un băiat curios, curajos și dezghețat la minte, care trăiește cea mai frumoasă perioadă a copilăriei sale. Se împrietenește cu localnicii, se vâră în tot felul de situații trăznite și aduce acasă, spre disperarea celorlalți, o varietate copleșitoare de insecte, păsări și reptile pe care le găsește în expedițiile sale prin împrejurimi. Familia mea și alte animale , de Gerald Durrell Editura Art, 2014, 358 pag., traducere de Lidia Ionescu, ilustrații de Mircea Pop Original: „My Family and Other Animals”, 1956 | Țara: Marea Britanie Încetul cu încetul, vraja insulei s-a pogorât asupra noastră tot atât de domol și aderent ca polenul. Fiecare zi purta cu ea o pace, o lipsă a noțiunii de timp care te făcea să o dorești fără sfârșit. Dar după ce pielea neagră a nopții se jupuia, ne aștepta o nouă zi, lucioasă și colorată ca un abțibild și cu aceeași nuanță de irealitate. (pag. 43)"
1,https://lecturile-emei.blogspot.com/2020/09/,"Aleea Zorilor , de Andrei Crăciun Ed. Polirom, 2017, 120 pag. | Țara: România Mi-am dorit să citesc Aleea Zorilor de când a apărut, fiindcă auzisem că e vorba de o singură frază care se întinde pe vreo sută de pagini, dar toate cărțile au pesemne vremea lor, căci mi-am amintit de ea alaltăieri, în timp ce ascultam interviul pe care Marius Chivu i l-a luat autorului pentru emisiunea lui de la radio, și acolo Andrei Crăciun vorbea despre cum Hrabal l-a impresionat cu un roman alcătuit dintr-o singură frază și a încercat să scrie și el ceva asemănător, iar eu tocmai pe Bohumil Hrabal îl citeam în acel moment, dar nu Lecții de dans pentru vârstnici și avansați , ci Milioanele arlechinului , însă această coincidență m-a încântat, la fel ca toate micile sau marile legături care se stabilesc între cărți, oameni și întâmplări, și-am început de îndată Aleea Zorilor , care-i este dedicată marelui Hrabal, un autor pe care îl iubesc și eu, regăsind ceva din melancolia clipelor trăite care sunt păstrate într-un muzeu al memoriei, dar mai puțin acel umor eliberator al scriitorului ceh, care îndulcește amăreala pierderii și angoasa fericirii tot mai îndepărtate, căci Aleea Zorilor este altceva și m-am bucurat să dau peste o astfel de narațiune în literatura noastră, m-a enervat doar repetitivul „dragilor”, care fură din puterea textului, o clipă, să despart textul în paragrafe pentru a nu deveni o tortură lectura acestei cronici, care e și pentru mine un experiment, așa mi-a venit și așa m-am apucat să scriu, probabil că mi se trage de la urechea muzicală, oricum, mi-a plăcut senzația că nu apuci să-ți tragi sufletul, fiindcă virgulele și cuvintele de legătură mână povestea înainte, fără oprire, într-o curgere care știi că peste o sută de pagini va fi stăvilită totuși de un punct, dar până atunci te lași dus de curent pe firul narațiunii care începe destul de stângaci – m-am întrebat dacă nu cumva voi citi o înșiruire de fraze de umplutură, lipsite de valoare –, apoi prinde viteză și capătă substanță și devine tot mai bogată în detalii, personaje și întâmplări care aparțin unui timp aflat la granița dintre comunism și lumea plină de speranță de după Revoluție, într-un univers mărunt închegat în jurul unei fabrici de armament dintr-un orășel nenumit, unde munca, băutura și bătaia guvernează viețile muncitorilor și unde naratorul locuiește pe Aleea Zorilor, sunt într-adevăr zorii unei noi ere în care portocalele și frigiderele par promisiuni sigure pentru fiecare om în parte,"
1,https://lecturile-emei.blogspot.com/2020/,"Aleea Zorilor , de Andrei Crăciun Ed. Polirom, 2017, 120 pag. | Țara: România Mi-am dorit să citesc Aleea Zorilor de când a apărut, fiindcă auzisem că e vorba de o singură frază care se întinde pe vreo sută de pagini, dar toate cărțile au pesemne vremea lor, căci mi-am amintit de ea alaltăieri, în timp ce ascultam interviul pe care Marius Chivu i l-a luat autorului pentru emisiunea lui de la radio, și acolo Andrei Crăciun vorbea despre cum Hrabal l-a impresionat cu un roman alcătuit dintr-o singură frază și a încercat să scrie și el ceva asemănător, iar eu tocmai pe Bohumil Hrabal îl citeam în acel moment, dar nu Lecții de dans pentru vârstnici și avansați , ci Milioanele arlechinului , însă această coincidență m-a încântat, la fel ca toate micile sau marile legături care se stabilesc între cărți, oameni și întâmplări, și-am început de îndată Aleea Zorilor , care-i este dedicată marelui Hrabal, un autor pe care îl iubesc și eu, regăsind ceva din melancolia clipelor trăite care sunt păstrate într-un muzeu al memoriei, dar mai puțin acel umor eliberator al scriitorului ceh, care îndulcește amăreala pierderii și angoasa fericirii tot mai îndepărtate, căci Aleea Zorilor este altceva și m-am bucurat să dau peste o astfel de narațiune în literatura noastră, m-a enervat doar repetitivul „dragilor”, care fură din puterea textului, o clipă, să despart textul în paragrafe pentru a nu deveni o tortură lectura acestei cronici, care e și pentru mine un experiment, așa mi-a venit și așa m-am apucat să scriu, probabil că mi se trage de la urechea muzicală, oricum, mi-a plăcut senzația că nu apuci să-ți tragi sufletul, fiindcă virgulele și cuvintele de legătură mână povestea înainte, fără oprire, într-o curgere care știi că peste o sută de pagini va fi stăvilită totuși de un punct, dar până atunci te lași dus de curent pe firul narațiunii care începe destul de stângaci – m-am întrebat dacă nu cumva voi citi o înșiruire de fraze de umplutură, lipsite de valoare –, apoi prinde viteză și capătă substanță și devine tot mai bogată în detalii, personaje și întâmplări care aparțin unui timp aflat la granița dintre comunism și lumea plină de speranță de după Revoluție, într-un univers mărunt închegat în jurul unei fabrici de armament dintr-un orășel nenumit, unde munca, băutura și bătaia guvernează viețile muncitorilor și unde naratorul locuiește pe Aleea Zorilor, sunt într-adevăr zorii unei noi ere în care portocalele și frigiderele par promisiuni sigure pentru fiecare om în parte,"
1,https://lecturile-emei.blogspot.com/2021/02/,"Această postare începe cu mulțumiri îndreptate spre Alina, prietena mea din copilărie care m-a sprijinit întotdeauna, spre Andreea, care m-a certat că nu mă apuc să scriu proză, spre Lupul de Zăpadă, care mi-a trimis mesaje cu aceleași îndemnuri și spre toți cei care m-au încurajat de-a lungul timpului să o iau pe cărarea ficțiunii. Le mulțumesc pentru încredere, chiar dacă încurajările lor n-au avut asupra mea niciun efect. 😅 Eu trebuie să văd ca să cred, dar nici nu m-apuc să produc, ca să am ce vedea. Fiindcă nu m-a dotat natura cu un ego ușor de gâdilat și nici cu prea multă ambiție, am trăit până acum trei-patru luni cu îndoiala că aș putea scrie o povestire cât de cât interesantă sau originală. Mantra mea a fost următoarea: e atâta proză bună pe lume, încât n-am nicio șansă să mă ridic la nivelul unor scriitori mari; și decât să scriu ceva banal și să îngroș grămada de maculatură, mai bine mă abțin. Dar iată că între timp mi s-a schimbat percepția vizavi de motivele pentru care merită totuși să scriu, chiar dacă n-o voi face niciodată la un nivel prea înalt. În octombrie m-am înscris la , în varianta on-line (fără Marius Chivu, dar având-o ca invitată pe traducătoarea Manuela Klenke). M-a împins de la spate teama de stările semi-depresive care aveau să apară într-o iarnă petrecută în izolare. Voiam să-mi țin mintea ocupată și totodată să mă lămuresc dacă sunt în stare nu doar să scriu, ci și să-mi imaginez o poveste care n-are neapărat legătură cu realitatea. Pentru preselecție a trebuit să trimit o povestire și, fiindcă n-am avut de ales, am terminat prima proză din viața mea de adult. Până atunci, abandonasem toate textele începute, fiindcă mi se părea dificil să scriu coerent și cu economie de cuvinte, să emoționez fără să folosesc un limbaj lacrimogen, să arăt în loc să explic etc. etc."
1,https://lecturile-emei.blogspot.com/2021/03/,"Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel La Amos Oz nu mai revenisem de la O poveste despre dragoste și întuneric (memoriile lui, care mi s-au părut fabuloase) și iată că, în loc să aleg un roman, așa cum aveam în plan, am continuat tot cu scrierile de non-ficțiune. Sub influența volumului Apeirogon , care m-a trimis la o documentare interminabilă despre conflictul israelo-palestinian, am luat de la bibliotecă Cum să lecuiești un fanatic , o cărțulie de dat gata într-o seară, care cuprinde două eseuri, un discurs și transcrierea unui interviu. Temele de bază sunt fanatismului și disputa dintre Israel și Palestina, însă Amos Oz atinge o mulțime de alte subiecte. Printre altele, autorul vorbește despre perioada în care a fost și el un mic fanatic, „surd la orice idee diferită de puternicul curent sionist”, despre climatul de ambivalență și contradicții în care a crescut, despre cartierul natal locuit de o mulțime de idealiști, reformatori și adepți ai filosofiei lui Tolstoi („Când am văzut prima oară portretul lui Tolstoi, pe ultima copertă a unui roman, am fost convins că e din cartierul nostru”), despre trădare („Eu cred că trădătorul este cel care se schimbă, din punctul de vedere al celor care urăsc schimbarea și nu pot concepe schimbarea, cu excepția faptului că vor să te schimbe pe tine”), despre filonul de anarhie adânc înrădăcinat în cultura evreiască: Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82) *Șoferii de taxi din Israel par să fie niște personaje remarcabile, i-am întâlnit și în volumul lui Etgar Keret, . Amos Oz propune câteva idei demne de luat în seamă, dintre care una chiar m-a surprins, pentru a recunoaște imediat că autorul are dreptate: anume că în aproape orice ființă umană se găsește o sămânță de fanatism, gata să încolțească și să ia proporții atunci când credem cu putere în ceva și simțim nevoia să-i convingem și pe cei din jur de adevărul opiniilor noastre – fie că e vorba de o opțiune politică sau religioasă, de efectele nocive ale fumatului sau ale consumului de carne, de importanța vitală a exercițiului fizic sau, mai nou, de corectitudinea politică care dă naștere unor situații aberante. Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82)"
1,https://lecturile-emei.blogspot.com/2021/,"Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel La Amos Oz nu mai revenisem de la O poveste despre dragoste și întuneric (memoriile lui, care mi s-au părut fabuloase) și iată că, în loc să aleg un roman, așa cum aveam în plan, am continuat tot cu scrierile de non-ficțiune. Sub influența volumului Apeirogon , care m-a trimis la o documentare interminabilă despre conflictul israelo-palestinian, am luat de la bibliotecă Cum să lecuiești un fanatic , o cărțulie de dat gata într-o seară, care cuprinde două eseuri, un discurs și transcrierea unui interviu. Temele de bază sunt fanatismului și disputa dintre Israel și Palestina, însă Amos Oz atinge o mulțime de alte subiecte. Printre altele, autorul vorbește despre perioada în care a fost și el un mic fanatic, „surd la orice idee diferită de puternicul curent sionist”, despre climatul de ambivalență și contradicții în care a crescut, despre cartierul natal locuit de o mulțime de idealiști, reformatori și adepți ai filosofiei lui Tolstoi („Când am văzut prima oară portretul lui Tolstoi, pe ultima copertă a unui roman, am fost convins că e din cartierul nostru”), despre trădare („Eu cred că trădătorul este cel care se schimbă, din punctul de vedere al celor care urăsc schimbarea și nu pot concepe schimbarea, cu excepția faptului că vor să te schimbe pe tine”), despre filonul de anarhie adânc înrădăcinat în cultura evreiască: Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82) *Șoferii de taxi din Israel par să fie niște personaje remarcabile, i-am întâlnit și în volumul lui Etgar Keret, . Amos Oz propune câteva idei demne de luat în seamă, dintre care una chiar m-a surprins, pentru a recunoaște imediat că autorul are dreptate: anume că în aproape orice ființă umană se găsește o sămânță de fanatism, gata să încolțească și să ia proporții atunci când credem cu putere în ceva și simțim nevoia să-i convingem și pe cei din jur de adevărul opiniilor noastre – fie că e vorba de o opțiune politică sau religioasă, de efectele nocive ale fumatului sau ale consumului de carne, de importanța vitală a exercițiului fizic sau, mai nou, de corectitudinea politică care dă naștere unor situații aberante. Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82)"
1,https://lecturile-emei.blogspot.com/2015/07/scriitorii-mei-preferati-2015.html,"Iulia mai demult care sunt autorii mei preferați, sugerându-mi să scriu despre asta. Cum ideea a fost a ei, i-am pasat responsabilitatea primului articol pe această temă, dar se pare că n-are de gând să scrie prea curând despre acest subiect. Ok, m-am hotărât să o fac eu. Dacă ar fi să explic ce înseamnă pentru mine un autor preferat, cred că totul s-ar rezuma la plăcerea și entuziasmul cu care îi citesc cărțile, combinate cu o incidență scăzută (sau nulă) a dezamăgirilor. Nu există un tipar anume: poate fi un povestitor extraordinar, care mă poartă între râs și plâns, sau un scriitor care îmbină subiecte interesante cu idei care-mi pun neuronii la treabă, ori unul care mă fascinează cu anumite teme recurente; de obicei, toți au o scriitură care-mi gâdilă mintea și inima cu furnicături de plăcere. Dacă am citit și m-am extaziat în fața a cel puțin trei cărți, pentru mine autorul respectiv și-a făcut deja loc pe lista favoriților. Mai sunt și excepții precum , care a scris oricum doar trei cărți, sau , în urma căruia au rămas numai două volume de proză scurtă. Nu pot să-l nominalizez pe Franz Kafka, pentru că din cele trei cărți pe care le-am citit în adolescență ( Metamorfoza și alte povestiri , Castelul și Procesul ) n-a mai rămas decât o senzație vagă, care nu poate ține locul impresiilor. Nu pot să-i trec pe listă nici pe Dostoievski sau Virginia Woolf, pentru că nu am citit niciun roman de-al lor până în ziua de azi (poate soarta mă ajută să recuperez în curând). De fapt, nu pot să pomenesc mulți scriitori clasici, pentru că fie am citit doar câte o carte de la fiecare, și asta demult, în vremuri imemoriale, fie n-am avut plăcerea de a le testa geniul. Singura excepție este Thomas Mann, cu două romane citite relativ recent ( Casa Buddenbrook și Muntele vrăjit ), însă în cazul dumnealui nu pot să mă pronunț. Deocamdată. Poate ați observat că la titlul postării am trecut și anul. Sunt convinsă că, peste un timp, lista mea cu scriitori preferați va suferi modificări – la fel cum, dacă m-ați fi întrebat acum cincisprezece ani ce autori îmi plac, aș fi răspuns fără șovăială: Agatha Christie și Michel Zevaco. M-am hotărât să reînnoiesc această listă periodic, pentru că și eu sunt curioasă ce nume voi adăuga (de scos va fi mai greu, dar nu imposibil). De exemplu, zilele trecute m-am extaziat în fața scriiturii lui Nabokov, care are toate șansele să figureze pe listă în viitorul apropiat. În cazul unor scriitori (Orhan Pamuk, Bulgakov, Alice Munro, Julian Barnes, Per Petterson, Bogdan Suceavă, Filip Florian, Mircea Cărtărescu) va trebui să mai citesc măcar o carte sau două pentru a mă edifica. Așadar, în ordinea în care i-am cunoscut, autorii favoriți sunt, în acest moment: Pentru a-l aprecia cum se cuvine pe Saramago, cred că trebuie atins un anumit echilibru între experiență și răbdare – altfel există riscul de a-l abandona, și ar fi mare păcat. Eu am început prin 2010 cu Toate numele , care mi-a plăcut foarte mult, însă am impresia că nici romanul nu a fost atât de complicat precum alte scrieri ale portughezului. Anul trecut am citit și , care mi s-au părut extraordinare. Cărțile lui Saramago sunt destul de dificil de parcurs, pentru că autorul are un stil propriu, cu blocuri compacte de text, fără paragrafe și linii de dialog, cu o mulțime de virgule ce întind narațiunea la nesfârșit. Însă dincolo de aceste dificultăți se află ideile și problemele ridicate de autor, cugetările și ironiile sale cu privire la societate și natura umană. Pentru mine, Saramago se apropie de prototipul scriitorului ideal: subiecte și idei interesante, scriitură mișto, teme de gândire la care rumeg zile în șir. Când m-am apucat, în 2012, de romanul , nu știam absolut nimic despre acest autor islandez care a primit Nobelul în 1955. Cartea m-a cucerit cu umorul ei și cu atmosfera bizară, iar în următorul an am citit alte trei romane de Laxness: , Independent People (probabil cel mai bun roman al său) și Paradise Reclaimed . N-am mai pățit niciodată ceva asemănător ca în timpul lecturii Oamenilor independenți : la un moment dat am izbucnit în lacrimi, pentru ca, zece pagini mai încolo, să râd cu sughițuri. Îmi dau seama că Halldór Laxness nu va fi un autor pe gustul tuturor, dar parcă a scris special pentru mine: îmi plac la nebunie umorul și ironia lui, căldura și accentele lirice, detaliile despre istoria și mitologia Islandei, curentul subtil de tristețe și melancolie care-i traversează poveștile. Datorită lui m-am îndrăgostit de Islanda și de oamenii talentați, optimiști și puțin nebuni ai acestor meleaguri dăruite cu o vreme imposibilă. Eram convinsă că autorul nu a fost tradus încă la noi – cu excepția romanului Sub ghețar –, dar am aflat ulterior că există pe undeva Oameni independenți , Stațiunea atomică și Clopotul din Islanda (poate și altele?), apărute prin anii '60. Nu pun la socoteală prima mea întâlnire cu proza lui Márquez ( Despre dragoste și alți demoni ), căci e de vină pentru impresia eronată pe care am avut-o timp de cincisprezece ani și mai bine: nu mi-a plăcut (sau n-am înțeles-o) și de atunci am fost convinsă că autorul scrie îngrozitor (vorba despre cărțile citite la momentul potrivit mi se pare foarte adevărată). În 2012 m-am apucat într-o doară de Dragostea în vremea holerei și am avut parte de surpriza vieții mele (comparabilă cu cea avută la Nostalgia lui Cărtărescu): mă opream după fiecare frază citită pentru a-mi da palme (de entuziasm), nevenindu-mi a crede cât de bine poate să scrie columbianul ăsta. Se pare că nu e așa pentru toată lumea. Nicio problemă, nu cred că există pe planeta asta vreun autor iubit de toți, fără excepție. Dar pentru mine a devenit un favorit, poate și pentru că iubesc realismul magic. Am citit apoi (și mi-au plăcut foarte mult) , și . Opera autorului albanez este ca un teren minat: trebuie să ai grijă unde calci, pentru că s-ar putea să ai parte și de experiențe mai puțin plăcute. Având în vedere cât este de prolific, e oarecum de înțeles că nu tot ceea ce a scris Ismail Kadaré este excepțional. Eu am avut noroc și, până la Cina blestemată , mi-a plăcut foarte mult absolut tot ce am citit. Am început în 2012 cu , apoi am citit, pe rând, , , , și . Ultima mi-a cam tăiat avântul (ajunsesem deja la șase cărți și ceva trebuia să mă oprească, altfel citeam pe bandă rulantă cărțile lui Kadaré), dar am de gând să mă dreg cu Cronică în piatră și Aprilie spulberat . De ce îmi place atât de mult Ismail Kadaré? Pentru că vorbește cu pasiune obsesivă despre Albania, cu istoria, miturile și tradițiile ei, pentru că este un păstrător al magicului și al misterului în romanele sale, dar și un critic plin de ironie amară al mentalităților înapoiate. (Edit: între timp am citit o a șaptea carte, , care mi-a plăcut mult.) La începutul lui 2013 am citit pe nerăsuflate două cărți de Hrabal: am început cu O singurătate prea zgomotoasă , care m-a bulversat de-a dreptul, apoi am continuat cu L-am servit pe Regele Angliei , care m-a amuzat și m-a întristat în egală măsură. Marele meu regret este că nu am scris despre ele (nici măcar pe Goodreads), dar asta înseamnă că, la un moment dat, le voi reciti. Anul trecut am lecturat , iar între timp m-am apucat și de Toba spartă , o colecție de proză scurtă și nuvele, pe care am abandonat-o din motive inexplicabile. În timp ce căutam fotografii pentru a-mi ilustra articolul, am constatat că Hrabal deține locul fruntaș când vine vorba de cele mai amuzante sau ridicole poze. Nu m-am mirat prea tare, căci am regăsit în imagini (el cu o coroană pe cap, el, mic, pe un scaun uriaș, el dând de mâncare la pisici) stropul de nebunie și umorul care îi caracterizează scriitura, străbătută de un curent de tristețe care nu se poate ghici în fotografii. Îmi dau seama cât de imprevizibil este programul meu de lectură după faptul că, deși mi s-a făcut dor de câteva luni de proza lui Javier Marías, încă n-am reușit să citesc o altă carte de el. Chiar dacă stilul autorului spaniol nu seamănă cu al lui Saramago, aș putea găsi oarecare similitudini în subiectele și ideile interesante, dar mai ales în lungimea și densitatea frazelor, care fac lectura ceva mai dificilă. Însă Marías se abandonează și mai mult divagațiilor, alunecând adeseori spre introspecții și cugetări savuroase, care mă fac să subliniez paginile cu furie și încântare – căci mintea mea nu e în stare să cuprindă dintr-odată profunzimea și frumusețea cu care sunt saturate frazele. Autorul se adâncește pe firul gândurilor fără a deveni plictisitor sau redundant, găsindu-și întotdeauna drumul înapoi spre subiect, ca un ochi atotștiutor care privește pe deasupra labirintului. Am început în 2013 cu , iar anul trecut am mai citit două cărți: și , o colecție de proză scurtă. Toate numele Independent People Paradise Reclaimed Dragostea în vremea holerei O singurătate prea zgomotoasă L-am servit pe Regele Angliei Toba spartă Dacă socotesc separat cărțile din „Trilogia gemenilor”, apărute oricum în ani diferiți, înseamnă că am citit patru cărți ale acestei autoare maghiare care a fugit în Elveția la vârsta de 21 de ani. Ágota Kristóf mi se pare produsul fortuit a două lumi: subiectele sale izvorăsc din experiența vieții în Ungaria comunistă, însă felul în care scrie a fost șlefuit de limba împrumutată, franceza, care a readus-o la condiția de analfabetă. Am citit în 2013 , care a fost o lectură incredibilă – mai ales primele două cărți, Marele caiet și Dovada . Am recomandat-o tuturor și culmea e că aproape toți cei care au citit-o mi-au împărtășit părerea: n-au mai întâlnit până acum o carte asemenea Marelui caiet . La începutul anului trecut mi-am luat inima în dinți și am citit în franceză memoriile scriitoarei, , din care am înțeles cum a apărut stilul ei singular, laconic și puternic, cu propozițiile simple ale unui copil care încă studiază ți învață, dar cu încărcătura emoțională a unui adult. De atunci tânjesc după o altă carte de Ágota Kristóf, Hier (Ieri) , și-mi pare rău că nu am profitat de călătoria la Barcelona pentru a o comanda din timp pe Amazon (unde cărțile la mâna a doua au prețuri foarte accesibile). Pe Ludmila Ulițkaia am descoperit-o târziu, abia anul trecut, dar m-a impresionat atât de mult scriitura ei, încât am citit trei dintre cărțile sale în același an. Am început cu Fetiţele. Rude sărmane (despre care am scris în două părți, și ), în toamnă am trecut la , iar în iarnă – la . Ce mai, am fost în extaz! Anul acesta am citit , care mi-a confirmat faptul că Ulițkaia este o povestitoare extraordinară, cu un stil foarte personal, care mie îmi merge la inimă. Încă de la prima lectură, proza ei m-a determinat să scriu următoarele lucruri: scriitura Ludmilei Uliţkaia este imposibil de ignorat, căci este prezentă ca o unghie ascuțită ce pătrunde încet în carne, lăsând urme adânci și greu de vindecat. Este un melanj izbitor de duritate, lirism, umor și vulgaritate voalată, un limbaj aspru cu neașteptate izbucniri poetice – însă este o poezie colțuroasă și amară, care nu încetează să surprindă și să zgârie. Aceste observații au rămas în picioare și la următoarele cărți pe care le-am citit, și trebuie să mă credeți pe cuvânt că am de gând să parcurg tot ceea ce s-a tradus la noi de Ludmila Uliţkaia. (Edit: Între timp, am citit și , foarte mișto și asta.) Categoria oaia rătăcită Situația lui Murakami este incertă: am citit deja opt cărți ale autorului japonez, dintre care unele mi-au plăcut foarte mult, iar altele mi s-au părut cam insipide și comerciale. Am citit de două ori Pădurea norvegiană , dar nici acum nu-mi pot aminti decât vag ce se întâmplă în acest roman; au urmat „În căutarea oii fantastice” , „ La sud de graniță , la vest de soare” , „ Cronica păsării-arc” , „ Iubita mea, Sputnik” – toate faine, toate citite în 2012. În 2013 am devorat prima jumătate din 1Q84 , dar cealaltă jumătate mi s-a părut lălăită, repetitivă și teribil de frustrantă. De atunci, entuziasmul meu pentru Murakami a tot scăzut: La capătul lumii mi-a plăcut, dar În țara aspră a minunilor mi s-a părut cam patetică, iar a fost o dezamăgire. Mai pot spune acum că Murakami este un autor preferat? Nu de puține ori, misterele și episoadele fantastice imaginate de el m-au aruncat direct în transă, astfel că i-am citit cărțile cu înfrigurare și fascinație, experimentând dispariția bruscă a lumii înconjurătoare. Însă contrastele prozei sale mi se par mult prea mari: pe lângă punctele forte (care, de altfel, nu au succes la toți, însă mie mi s-au potrivit), Murakami are, din păcate, și scriitură slabă, cu tentă comercială și plină de clișee, scene de sex de toată jena, relații și discuții care par desprinse din cărțile chick-lit. Vreau, totuși, să mai citesc ceva de el – probabil Kafka pe malul mării , care sper să nu mă dezamăgească. Categoria candidat Deși am citit deja patru cărți ale scriitoarei canadiene, se pare că este necesar să mai citesc încă una pentru a mă lămuri dacă o trec sau nu pe lista autorilor favoriți. Va trebui să aleg un roman realist, căci, din câte am observat, rezonez mult mai bine cu poveștile ei science-fiction decât cu cele „normale”. Am început în 2013 cu Oryx and Crake , apoi am citit imediat și The Year of the Flood , partea a doua a trilogiei MaddAddam. Partea a treia nu apăruse încă, așa că am uitat între timp o mulțime de amănunte din primele două cărți (mă întreb dacă aș fi în stare să le recitesc – dacă da, și-mi plac, e mare lucru). În 2014 am ajuns la primul roman realist, The Blind Assassin ( ), care a reușit să mă plictisească în unele momente; cel mai bine am rezonat tot cu povestea SF intercalată cu narațiunea de bază. Anul acesta am citit în sfârșit distopia The Handmaid's Tale ( ), care mi-a plăcut tare mult. Acum habar n-am ce să aleg: înclin spre Femeia oracol sau Alias Grace , care sper că mă vor face să iubesc și proza realistă a lui Margaret Atwood. PS: Dacă nu știați, pe Goodreads există o chestie foarte utilă, Most read authors , pe care o puteți găsi intrând la My books . Este curios că, cel puțin în cazul meu, numărul de cărți lecturate nu indică neapărat un autor preferat. L-am citit cu entuziasm pe Milan Kundera, dar la a patra carte ( Imposibila ușurătate a ființei ) m-am oprit, nemulțumită – chiar dacă este cel mai apreciat roman al său. Vreau totuși să reiau lecturile cărților lui Kundera, pentru că Ignoranță și Iubiri caraghioase mi-au plăcut foarte mult. Un alt scriitor problematic este Yasunari Kawabata: am rezonat și nu prea cu cele trei cărți pe care le-am citit ( O mie de cocori , și Dansatoarea din Izu ), dar voi mai încerca – poate japonezul are cărți mult mai bune la care încă nu am ajuns. De Luis Sepúlveda am citit tot ce s-a tradus la noi (adică trei cărți), dar nu-l pot trece nici pe el pe lista favoriților, deși Bătrânul care citea romane de dragoste mi-a plăcut teribil de mult. Oricum, gusturile mele se mai schimbă de-a lungul anilor și mai sunt mulți autori de descoperit, așa că nu mă aștept ca lista de mai sus să fie una completă și definitivă. Dacă aveți dispoziție și timp, m-aș bucura să aflu care sunt scriitorii voștri preferați. Fetiţele. Rude sărmane Pădurea norvegiană „În căutarea oii fantastice” „ La sud de graniță , la vest de soare” La sud de graniță la vest de soare” Cronica păsării-arc” „ Iubita mea, Sputnik” 1Q84 La capătul lumii În țara aspră a minunilor Oryx and Crake The Year of the Flood The Blind Assassin The Handmaid's Tale"
1,https://lecturile-emei.blogspot.com/2020/08/luna-literaturii-mioritice-ed-iii.html#more,"mi-am propus să reiau în august Luna literaturii mioritice, după doi ani în care m-am fofilat de la această provocare, distrasă de vacanțe și alte activități estivale care mi-au lăsat mai puțin timp pentru lectură și discuții on-line. Vă spun drept, în ianuarie n-aș fi pariat pe mine că îmi voi duce planul la îndeplinire, fiindcă mă cunosc cât de cât și m-am lămurit că, dacă-i rost de plimbare, greu mă mai ține cineva legată de laptop și dusă-i disciplina necesară unei provocări. Însă anul ăsta atipic, în care multe planuri s-au pierdut pe Apa Sâmbetei, m-a transformat într-o persoană ceva mai organizată (nu știu dacă e o schimbare temporară sau de durată, voi afla doar în timp) și, culmea, m-a ajutat să-mi ordonez un pic prioritățile și să devin mai conștientă de ceea ce-mi doresc să fac: de pildă, să reiau interviurile pentru rubrica „Bibliotecă de scriitor”, pe care le-am întrerupt de mai bine de un an (ultimul interviu publicat a fost cel , în noiembrie 2018) și nici n-am fost prea motivată să le continui după ce Bookaholic-ul a intrat într-o pauză pe termen nedefinit. M-am gândit o vreme să mut rubrica pe blogul meu, deși n-ar mai fi avut aceeași expunere (ăsta-i adevărul, un site mare are și o audiență pe măsură, pe când un blog personal va rămâne ceva de nișă, cu un public restrâns), dar între timp am primit propunerea de a continua interviurile pe blogul Cărturești. Am tot amânat decizia, fiindcă simțeam că am o datorie morală față de Bookaholic, unde am inițiat rubrica, dar în cele din urmă mi-am luat inima în dinți, am vorbit cu fetele de la Bookaholic și am obținut acordul lor pentru această schimbare. Ce-i drept, contextul actual nu este cel mai favorabil pentru vizite în casele scriitorilor, dar am lansat din nou invitații, iar între timp am și făcut primul interviu, pe care o să-l editez zilele următoare. Ba chiar am început să fantazez timid că, după ce situația se va redresa și vor fi din nou bani de investit în cultură, voi avea poate ocazia să ajung și la scriitori care locuiesc prin alte colțuri de țară, lucru care înainte se putea realiza doar cu propriul meu buget. Sper să nu rămân doar cu visele, ci planurile astea chiar să capete o formă concretă la un moment dat. M-am mobilizat să reiau interviurile cu autori români și pentru că mă hotărâsem deja să le dedic toată luna august, iar potrivirea asta m-a încântat. Am mers chiar mai departe și mi-am propus ca toate cronicile pe care le voi publica pe blog luna asta să fie doar la cărți românești, și bineînțeles că armonia trebuia să fie completă, așa că pentru clubul Bibliobibuli din august am ales tot o carte autohtonă: Dimineață pierdută , de Gabriela Adameșteanu, pe care îmi doream de multă vreme să o citesc. Una peste alta, m-am lămurit că Luna literaturii mioritice îmi este de folos în primul rând mie, fiindcă mă ajută să iau în mod conștient o pauză de la literatura străină, spre care am tendința să mă îndrept în 90% din cazuri, poate și pentru că nu mai citesc atât de mult ca odinioară și sunt o mulțime de titluri la care îmi doresc cu disperare să ajung. Dar fără LLM, probabil că nu aș fi citit prea curând , Noapte bună, copii! , sau Acasă, pe Cîmpia Armaghedonului , cărți excelente care nu m-au făcut să regret nicio clipă că n-am ales mai degrabă niște autori străini. Sunt mulțumită că, în general, am depășit reținerile de odinioară: în iunie am citit Toți copiii librăresei și fără să am nevoie de vreo provocare, iar acum am ajuns pe la jumătatea romanului Noaptea dintre lumi (în cazul lui, motivată de o inițiativă de pe Instagram, #RoAutoare), așa că pășesc în august cum se cuvine, cu o carte românească în brațe. Mă bucur să constat că în toți anii ăștia s-au înmulțit inițiativele care promovează literatura română, și nu mă refer la campaniile lansate de oficialități, care sunt de tot râsul, în cazul în care există, ci la cele care au pornit de la cititori obișnuiți, fără vreun interes ascuns și fără un buget de risipit. În ce privește selecția mea de titluri pentru august, recunosc că n-am stat foarte mult pe gânduri, altfel mi-ar fi luat o veșnicie să mă decid, așa că m-am îndreptat spre cărțile aflate relativ la îndemână. Am făcut un calcul rapid pornind de la inventarul bibliotecii mele pe Goodreads și m-am îngrozit: în momentul de față, prin diferite unghere din casă, există cel puțin 180 de cărți românești necitite – pe unele nici nu-mi dau seama unde le-am pus. Îmi doresc să ajung la multe dintre ele, fiindcă nu le-am cumpărat doar pentru copertă, însă în august m-aș bucura să citesc măcar cinci sau șase titluri, la alegere dintre cele care apar în imagine (singura cu eticheta „musai” e Dimineață pierdută ). Am ales și cărți mai lejere, pentru copii și adolescenți, și proză scurtă, și roman, și non-ficțiune, dar nu m-am aventurat de data asta pe tărâmul poeziei, fiindcă relația mea cu acest gen literar e foarte precară. Îmi place la nebunie să ascult poeme recitate de alții (de-asta și iubeam Nocturnele organizate de ARCEN), dar am constatat că nu sunt în stare să mă țin de lectura unui volum de poezie, oricât mi-aș propune lucrul ăsta. Singura excepție a fost Vântureasa de plastic a lui Chivu, care spre surprinderea mea m-a prins, probabil fiindcă a fost vorba de o singură poveste, de la un cap la altul. Hai că m-am lungit cam tare și căldura asta nici nu mă ajută să-mi aștern gândurile cu prea mare ușurință, dar vreau neapărat să public textul astăzi. Să trec așadar la detaliile practice: în 2016 și 2017 am creat câte un eveniment pe Facebook, unde cititorii care s-au alăturat provocării au postat fotografii și impresii despre cărțile citite în august (mă gândeam că poate au dispărut în negura FB-ului, dar există încă, și ), iar anul ăsta m-am gândit să fac și un grup dedicat Lunii literaturii mioritice, pentru ca discuțiile să rămână într-un singur loc (două, trei, zece, câte-or fi, eu mă bucur în primul rând că am reluat provocarea). Pagina de Fb a Lunii mioritice #3 este , grupul încă nu e gata, o să moșmondesc la el după ce public articolul. Tag-ul #lunaliteraturiimioritice rămâne valabil, în caz că vreți să-l folosiți – eu o să am grijă să-l urmăresc."
1,http://lecturile-emei.blogspot.com/2020/01/planuri-de-lectura-pentru-urmatoarele.html,"Firesc era să public mai întâi statistica lecturilor din 2019, înainte să-mi fac planuri de lectură, însă am de recuperat o carte împrumutată ( ), și fără ea n-ar fi fost completă poza de grup a cărților preferate citite anul trecut. Oricum, știam deja titlurile la care aș vrea să ajung în următoarea perioadă și, după cum se vede, planurile mele sunt neașteptat de cuminți. Deși e minunat să-mi fac liste elaborate, mai ales că asta implică o răscolire a bibliotecii și o nouă ordine pe rafturi, în momentul ăsta nu simt dorința să mă întind prea mult. Mă declar mulțumită dacă citesc cele șase cărți – în rest, lecturile vor fi la liber, în funcție de interesul și cheful de moment. În poza de mai sus avem așa: „Swann”, primul volum din serie, pe care l-am întrerupt pe la jumătate și încă nu l-am reluat, deși mi-aș fi dorit. Între timp, am scris despre pe blogul Art, dar hotărârea de a termina volumul până la finalul anului nu s-a materializat. Cum luna asta sunt prinsă cu „Zăpada”, mi-am promis că voi relua „Swann” în februarie (probabil de la prima pagină, chiar dacă mi-au rămas întipărite o sumedenie de scene și impresii), când sper să am măcar două săptămâni mai liniștite și să mă pot bucura de scriitura lui Proust fără întreruperi. „Cina”, împrumutată cu ocazia mesei de Crăciun. O mai împrumutasem și altădată din aceeași bibliotecă, dar n-am reușit să o citesc și am dus-o înapoi. Interesul pentru acest roman mi-a revenit după ce am ascultat interviul pe care Marius Chivu i l-a luat autorului la emisiunea . Nu doar că mi-au plăcut răspunsurile și personalitatea lui Herman Koch, dar alegerile lui muzicale m-au distrat teribil (vezi minutul 24:53 – și acum mă bufnește râsul). „Tonomatul” e o altă carte împrumutată – mai bine zis, luată cu japca de la Alin, care o primise la Secret Santa, în decembrie. Moșul meu secret a lipsit de la întâlnire, astfel că eu am rămas cu buza umflată, pe când Alin a primit nu una, ci două cărți! Bine, bine, nu ăsta a fost motivul pentru care i-am suflat volumul, ci faptul că eram curioasă să citesc povestirile lui Andrei Panțu. (Mâine o să primesc și eu, în sfârșit, darul de la Moșu', ne-am dat întâlnire la o bere. ) „Cartea albă”, pe care voiam să o citesc încă din decembrie, dar nu mi-a ajuns timpul. Îmi place cum scrie Han Kang, e una dintre autoarele pe care le urmăresc și mă trage ața să le citesc imediat cum apare un titlu nou pe piața editorială. Cartea asta pare diferită de romanele dinainte ( și ), dar sper să regăsesc doza de ciudățenie și duritate care mă atrage la proza lui Han Kang. „Schiță” a fost cât pe ce să fie aleasă pentru clubul Bibliobibuli din decembrie, însă a pierdut la limită în fața cărții lui Dürrenmatt, „Pana de automobil” (uneori alegem cărțile prin vot, deși am impresia că mai degrabă ne complicăm). Mie mi-a rămas curiozitatea de a o citi, mai ales că o aveam de ceva vreme în listele de pe Goodreads (titlul original e „Outline”), iar dacă se dovedește o lectură faină, probabil că despre cartea lui Rachel Cusk vom discuta la clubul din februarie. „Făgăduiala”, împrumutată recent de la bibliotecă. „Pana de automobil” a fost o surpriză foarte plăcută, astfel că am rămas cu dorința de a mai citi ceva de Friedrich Dürrenmatt – noroc că elvețianul are cărți scurte și îmi pot satisface curiozitatea fără mari bătăi de cap. Când un autor nou îmi trezește foarte tare interesul, simt nevoia să-i citesc și alte cărți, una după alta, însă trebuie să recunosc că, dacă a publicat numai volume de peste 400 de pagini, sunt șanse mari să îl amân. [[Dare de seamă din culise: Ar fi trebuit să termin articolul ăsta încă de ieri, însă întotdeauna apar evenimente neprevăzute care-mi pun bețe-n roate. În timp ce pozam cărțile, am împins prea mult teancul, iar ghiveciul din spate a căzut după bibliotecă. Am înlemnit, fiindcă sunt foarte atașată de planta respectivă – în urmă cu trei ani, pe când era micuță, am furat-o de pe o stradă din Lisabona (mai erau multe asemenea ei în acel ghiveci, așa că n-am făcut mare pagubă), am transportat-o cu avionul, am plantat-o și am rămas uluită când următoarea iarnă a produs un ciorchine de flori micuțe și portocalii. Acum mi-o imaginam cu gâtul frânt, ceea ce ar fi fost o adevărată tragedie, fiindcă urma să înflorească în curând. Dar să nu mă mai lungesc: în afară de câteva frunze storșite, cele două tulpini au rămas intacte, la fel și bobocii. Sper să nu fie prea traumatizată și să nu-i fi dispărut cheful de a înflori.]] Dar stați, că nu am terminat. Există și niște planuri de lectură secundare, nici astea prea elaborate și întru totul facultative. În timp ce scriam rândurile de mai sus, mi-am adus aminte de discuția cu Andreea, care mi-a spus că anul trecut l-a descoperit pe António Lobo Antunes și a fost foarte încântată de cărțile lui. M-a convins și pe mine să-l citesc, așa că am scotocit după singura carte pe care o aveam în bibliotecă, „Inima inimii”. Am găsit-o în , pe care l-am și demontat cu ocazia asta. „Inima inimii” este un volum de povestiri, fapt care se leagă de următorul plan de lectură: un teanc cu cărți de proză scurtă și nuvele din care mi-am propus să citesc, după chef, atunci când călătoresc cu autobuzul, trenul, avionul ș.a.m.d. Sunt cărți care nu-mi îngreunează rucsacul sau geanta și care se pretează la lecturi cu întreruperi dese. Cu timpul, m-am obișnuit să citesc cel puțin două cărți în paralel, nu mai am probleme să diferențiez lumile și personajele, iar proza scurtă mi se pare grozavă pentru lectura „din mers” (singurul neajuns e că subliniatul devine o aventură, mai degrabă mâzgălesc pagina). Obiceiul ăsta, de a purta mereu o carte cu mine, m-a ajutat anul trecut să citesc un pic mai mult și să termin, de pildă, un volum de 400 de pagini cu povestiri de Cortázar. La prima călătorie cu autobuzul din ianuarie, am început deja povestirile lui Arriaga din „Ritorno 201”, însă primele două m-au cam oripilat și nu sunt foarte convinsă că vreau să continui lectura. Nu mă dau în lături de la subiectele dure, însă cele abordate de Arriaga în volumul ăsta îmi depășesc limita toleranței și nici scriitura în sine nu mă atrage în mod deosebit – sunt un pic contrariată, fiindcă „Escadron Ghilotina” și „Un dulce miros de moarte” mi-au plăcut. O să-i mai dau totuși o șansă cu următoarele două povestiri, iar dacă nici astea nu sunt pe gustul meu, o să-i caut cărții un cititor mai potrivit. A, uitam să spun că, de când am început să folosesc Spotify (de care m-am îndrăgostit până peste cap), nu mai am probleme cu gălăgia din jur, fiindcă ascult la căști un și mă pot concentra mult mai bine. Chiar dacă nu citesc, am prins obiceiul să ascult muzică (ah, sublimul Discover Weekly! ), iar călătoria cu autobuzul sau plimbările prin orașul plin de trafic și claxoane au devenit infinit mai relaxante. Pe lângă planurile de mai sus, mi-am propus ca în august să reiau , dar să citesc și în restul anului cărți de autori români. M-aș bucura să reiau și din punctul în care (așadar, ar fi cazul să citesc în sfârșit „Laur”), dar să vedem cum vor decurge lucrurile anul ăsta, pentru că viața mea de freelancer are o doză destul de mare de imprevizibilitate. Voi ce planuri de lectură v-ați făcut pentru 2020?"
1,https://lecturile-emei.blogspot.com/2020/08/luna-literaturii-mioritice-ed-iii.html,"mi-am propus să reiau în august Luna literaturii mioritice, după doi ani în care m-am fofilat de la această provocare, distrasă de vacanțe și alte activități estivale care mi-au lăsat mai puțin timp pentru lectură și discuții on-line. Vă spun drept, în ianuarie n-aș fi pariat pe mine că îmi voi duce planul la îndeplinire, fiindcă mă cunosc cât de cât și m-am lămurit că, dacă-i rost de plimbare, greu mă mai ține cineva legată de laptop și dusă-i disciplina necesară unei provocări. Însă anul ăsta atipic, în care multe planuri s-au pierdut pe Apa Sâmbetei, m-a transformat într-o persoană ceva mai organizată (nu știu dacă e o schimbare temporară sau de durată, voi afla doar în timp) și, culmea, m-a ajutat să-mi ordonez un pic prioritățile și să devin mai conștientă de ceea ce-mi doresc să fac: de pildă, să reiau interviurile pentru rubrica „Bibliotecă de scriitor”, pe care le-am întrerupt de mai bine de un an (ultimul interviu publicat a fost cel , în noiembrie 2018) și nici n-am fost prea motivată să le continui după ce Bookaholic-ul a intrat într-o pauză pe termen nedefinit. M-am gândit o vreme să mut rubrica pe blogul meu, deși n-ar mai fi avut aceeași expunere (ăsta-i adevărul, un site mare are și o audiență pe măsură, pe când un blog personal va rămâne ceva de nișă, cu un public restrâns), dar între timp am primit propunerea de a continua interviurile pe blogul Cărturești. Am tot amânat decizia, fiindcă simțeam că am o datorie morală față de Bookaholic, unde am inițiat rubrica, dar în cele din urmă mi-am luat inima în dinți, am vorbit cu fetele de la Bookaholic și am obținut acordul lor pentru această schimbare. Ce-i drept, contextul actual nu este cel mai favorabil pentru vizite în casele scriitorilor, dar am lansat din nou invitații, iar între timp am și făcut primul interviu, pe care o să-l editez zilele următoare. Ba chiar am început să fantazez timid că, după ce situația se va redresa și vor fi din nou bani de investit în cultură, voi avea poate ocazia să ajung și la scriitori care locuiesc prin alte colțuri de țară, lucru care înainte se putea realiza doar cu propriul meu buget. Sper să nu rămân doar cu visele, ci planurile astea chiar să capete o formă concretă la un moment dat. M-am mobilizat să reiau interviurile cu autori români și pentru că mă hotărâsem deja să le dedic toată luna august, iar potrivirea asta m-a încântat. Am mers chiar mai departe și mi-am propus ca toate cronicile pe care le voi publica pe blog luna asta să fie doar la cărți românești, și bineînțeles că armonia trebuia să fie completă, așa că pentru clubul Bibliobibuli din august am ales tot o carte autohtonă: Dimineață pierdută , de Gabriela Adameșteanu, pe care îmi doream de multă vreme să o citesc. Una peste alta, m-am lămurit că Luna literaturii mioritice îmi este de folos în primul rând mie, fiindcă mă ajută să iau în mod conștient o pauză de la literatura străină, spre care am tendința să mă îndrept în 90% din cazuri, poate și pentru că nu mai citesc atât de mult ca odinioară și sunt o mulțime de titluri la care îmi doresc cu disperare să ajung. Dar fără LLM, probabil că nu aș fi citit prea curând , Noapte bună, copii! , sau Acasă, pe Cîmpia Armaghedonului , cărți excelente care nu m-au făcut să regret nicio clipă că n-am ales mai degrabă niște autori străini. Sunt mulțumită că, în general, am depășit reținerile de odinioară: în iunie am citit Toți copiii librăresei și fără să am nevoie de vreo provocare, iar acum am ajuns pe la jumătatea romanului Noaptea dintre lumi (în cazul lui, motivată de o inițiativă de pe Instagram, #RoAutoare), așa că pășesc în august cum se cuvine, cu o carte românească în brațe. Mă bucur să constat că în toți anii ăștia s-au înmulțit inițiativele care promovează literatura română, și nu mă refer la campaniile lansate de oficialități, care sunt de tot râsul, în cazul în care există, ci la cele care au pornit de la cititori obișnuiți, fără vreun interes ascuns și fără un buget de risipit. În ce privește selecția mea de titluri pentru august, recunosc că n-am stat foarte mult pe gânduri, altfel mi-ar fi luat o veșnicie să mă decid, așa că m-am îndreptat spre cărțile aflate relativ la îndemână. Am făcut un calcul rapid pornind de la inventarul bibliotecii mele pe Goodreads și m-am îngrozit: în momentul de față, prin diferite unghere din casă, există cel puțin 180 de cărți românești necitite – pe unele nici nu-mi dau seama unde le-am pus. Îmi doresc să ajung la multe dintre ele, fiindcă nu le-am cumpărat doar pentru copertă, însă în august m-aș bucura să citesc măcar cinci sau șase titluri, la alegere dintre cele care apar în imagine (singura cu eticheta „musai” e Dimineață pierdută ). Am ales și cărți mai lejere, pentru copii și adolescenți, și proză scurtă, și roman, și non-ficțiune, dar nu m-am aventurat de data asta pe tărâmul poeziei, fiindcă relația mea cu acest gen literar e foarte precară. Îmi place la nebunie să ascult poeme recitate de alții (de-asta și iubeam Nocturnele organizate de ARCEN), dar am constatat că nu sunt în stare să mă țin de lectura unui volum de poezie, oricât mi-aș propune lucrul ăsta. Singura excepție a fost Vântureasa de plastic a lui Chivu, care spre surprinderea mea m-a prins, probabil fiindcă a fost vorba de o singură poveste, de la un cap la altul. Hai că m-am lungit cam tare și căldura asta nici nu mă ajută să-mi aștern gândurile cu prea mare ușurință, dar vreau neapărat să public textul astăzi. Să trec așadar la detaliile practice: în 2016 și 2017 am creat câte un eveniment pe Facebook, unde cititorii care s-au alăturat provocării au postat fotografii și impresii despre cărțile citite în august (mă gândeam că poate au dispărut în negura FB-ului, dar există încă, și ), iar anul ăsta m-am gândit să fac și un grup dedicat Lunii literaturii mioritice, pentru ca discuțiile să rămână într-un singur loc (două, trei, zece, câte-or fi, eu mă bucur în primul rând că am reluat provocarea). Pagina de Fb a Lunii mioritice #3 este , grupul încă nu e gata, o să moșmondesc la el după ce public articolul. Tag-ul #lunaliteraturiimioritice rămâne valabil, în caz că vreți să-l folosiți – eu o să am grijă să-l urmăresc."
1,https://lecturile-emei.blogspot.com/2020/08/noaptea-dintre-lumi-irina-georgescu.html#more,", de Irina Georgescu Groza Poate că e mai bine așa, unii aleg să nu ajungă adulți, ci să încremenească în copilărie, vezi puștiul Caulfield, ce neinspirat am fost să ți-l dau exemplu! Și totuși, nu degeaba ți-am cerut să citești De veghe , toate lecturile de la clasă trebuiau să te pregătească pentru momentul în care te vor exclude și pe tine, când te vor hărțui și alunga din realitatea lor, pentru că n-ai fost în stare să te adaptezi. Acum înțelegi? (pag. 221) O iau înainte și trec de umbrele care pentru ea, până atunci, fuseseră zidurile încăperii. Aici nu ajunge niciodată lumina. Cu mâna întinsă, încearcă să dibuiască o piatră, un perete, orice, dar fascicolul alb al lanternei continuă să se piardă în întuneric fără să atingă nimic. Camera devine fără sfârșit. Dintr-odată, alunecă și cade în gol, pentru ca în momentul următor să simtă cum plutește într-o noapte fără stele. (pag. 95) [spoiler] [spoiler] [spoiler#2 – indiciile autoarei] Dragă Ema, mă bucur tare că ai observat (și de această dată) detalii strecurate de mine, precum cîrja din cuier, de la pagina 54 (pe de o parte pentru a stîrni curiozitatea – există o altă persoană în casa profesorului?, pe de alta, pentru a justifica ipostaza de terapeut în care apare la sfîrșit, în casa Anei – fără să vrei te întrebi, nu cumva e totuși un impostor? Eu l-am vrut unul fermecător, un personaj pe care să îl iubești pentru slăbiciuni, pe care să îl admiri la început, să îl detești mai tîrziu și să îl ierți la finalul cărții), ferestrele strecurate în roman și care sunt legătura mea cu volumul de povestiri (saltul dincolo, perspectivele noi, iluziile). Aș vrea să îți spun și încerc să o fac fără a devoala prea multe, că Vica e simbolul iraționalului, vocea unei lumi care hotărăște destine fără a pune la îndoială judecățile și fără a cîntări conjuncturile, pînă la urmă ea pare să fie cea care face legătura între lumea subterană și viețile celor de la bloc. E poate, ca personaj, dusă prea mult spre extrem și da, deși părea o bătrînică cumsecade la început, am încercat să încurc ițele, cum ai spus, pentru a-l lua prin surprindere pe cititor. M-am bucurat ca un copil cînd am văzut că ai aflat despre cicade, da, ele sunt, făpturile care simbolizează renașterea și care fac acel scîrțîit sîcîitor, am și încercat să îl desenez pe Lumen în timp ce scriam și căutam pe internet desene suprarealiste cu gîndaci verzi, ca să mă inspir :) Chiriță e un mic ceaușilă, o caricatură a despotului care face regulile și îngrădește libertățile după bunul plac. Am avut în minte figura unui administrator de bloc care ne spiona cînd veneam acasă, să nu aducem musafiri, ne întreba cîte dușuri făceam, să nu cumva să consumăm apă, am pățit-o la alt bloc să rămîn noaptea pe stradă pentru că ușa se încuia între 11 și 5 dimineață (din motive de securitate, ordine și disciplină) și portarul dormea dus, la vreo 20 de metri de poarta în care băteam degeaba. Mă bucur că ai observat atît de multe simboluri și că ți-a plăcut și laguna… Aici recunosc, nu am avut curaj să insist prea mult pe imaginile subterane, de teamă că cititorii vor căuta să regăsească partea realistă, să afle ce se întîmplă mai departe între cimitir și oraș, am încercat să ponderez dozele de magie cu realismul de la care plecasem. Mi-au plăcut mult întrebările tale, mă stimulează, mă ajută să refac traseul, să revăd calculele, pe unde puteam scrie mai bine și mai ales cu ce sentiment ai rămas la sfîrșit. Multe îmbrățișări și mulțumiri pentru această mare bucurie! Ești o cititoare atentă și cu un spirit de observație extraordinar! *** Eu: astea sunt observații de cititor – să scrii e cu adevărat greu, nu să observi ce-a făcut altcineva și să-ți dai cu părerea. Plus că reacțiile sunt foarte subiective, cum a fost reacția mea vizavi de proful de engleză: inițial m-am gândit că nici acel plan nu e real, ca și cum Ana alunecă în diverse versiuni ale realității înainte de a-și găsi drumul spre cea adevărată, dar apoi mi-am dat seama că proful chiar s-a întors – și din păcate eu rămăsesem cu părerea proastă pe care mi-o făcusem despre el. Înțeleg care a fost intenția ta și că acel capitol dedicat lui are rolul de a-l face mai simpatic, dar e un subiect destul de delicat și fiecare cititor va reacționa diferit, nah. Cred că pentru mine ar fi funcționat povestea asta de dragoste dacă proful ar fi fost mai „curat”, adică fără antecedente și fără să-i ofere berea aia pe plajă. :)) Așa, am rămas cu un dubiu legat de moralitatea lui. Irina: Interesant ce zici de profesor, nu mă gîndisem că poate deveni antipatic cititorilor, eu mi-am imaginat un tip inteligent, dar plin de metehne, pe care o copilă nu i le vede și astfel face o obsesie pentru el. El se simte vinovat, mai ales că a fost blamat și bîrfit că din cauza lui Ana s-a aruncat, de aceea se întoarce la ea și vrea să o ajute, așa am simțit eu, că el a greșit mult, dar vrea să o scoată din starea aceea. În ultimul moment, cînd ea nu vine la cimitir, o caută acasă, bunica îi spune unde e, intră în casa babei Vica, dar e prea tîrziu, Ana e trasă din nou în noapte și noaptea cîștigă. Am schimbat finalul de patru ori, a fost greu pînă m-am declarat mulțumită, apoi am refăcut primele pagini ale romanului, să se închidă ca o buclă. Dacă recitești, începutul e cumva o continuare a sfîrșitului. [spoiler#2 – indiciile autoarei]"
1,http://lecturile-emei.blogspot.com/2017/06/dincolo-de-ferestre-irina-georgescu.html,"► „Dincolo de ferestre”, de Irina Georgescu Groza ◄ ► „Dincolo de ferestre”, de Irina Georgescu Groza Editura Casa de Pariuri Literare, 2016, 142 pag. | Ilustrații de Kiki Georgescu Bunica îi spunea mereu să nu se teamă de câinii care-și făceau veacul la prima scară, că doar se vaită de foame și singurătate. Ochii lui verzi și bănuitori încercară să pătrundă întunericul nesfârșit și umbrele cu cozi. Trecu foarte aproape de ele, cu urechile ciulite. Dacă nu-l lăsau în pace, avea să le arunce cele trei oase de pui, învelite într-un șervețel, de cu o seară înainte. Pipăi în buzunar și respiră adânc. Era om mare. (pag. 10) Copila umple cana, câțiva stropi ajung pe rochiță. Cu o mână toarnă în palma făcută căuș și își freacă ochii, pe gene dă ușor, cu buricele degetelor, să nu facă riduri, cum scrie în revista Femeia . Prosopul miroase a mâncare de cartofi și bulion, și fata se oprește cu el în mâini și se strâmbă, îl aruncă în albia cu rufe. Își trece cu grijă pieptenele prin părul bălai. Sus, lângă oglindă, pe o policioară din lemn crăpat, stau crema mamei și deodorantul Impuls, îl scutură ușor, e aproape gol. Numai puțin într-o parte și-n cealaltă, ce bine miroase. (pag. 73) Stătea lungit în pat, cu plapuma până la bărbie și ochii în tavan. Mariana sforăia lângă el, pe jumătate dezvelită. În cameră intra lumina felinarului de pe stradă. Îi privi pielea încrețită pe brațe și sânii atârnând pe sub cămașa de noapte ca două știuci moarte. Femeia care pe vremuri se cuibărea lângă el în pat și râdea la gâdilituri horcăia acum, pârâind din toate încheieturile. O prinse de nas, Mariana mârâi și se întoarse cu spatele la el. De jos, din salon, mai răzbătea până la el zgomot de tacâmuri și farfurii, și o auzi pe fiică-sa râzând. (...) Dănuța se schimbase de când o văzuse acasă, de Paști. Se mai împlinise, și pieptul îi era mai mare, o auzise pe nevastă-sa vorbind încet la telefon de o operație, dar nu voise să-i spună despre ce era vorba. Să nu fie însărcinată, se sperie Tinel și inima începu să-i bată mai tare. Asta o fi graba? Fir-ar să fie de treabă! (pag. 119) În seara aceea de iunie, mirosul florilor de tei alunecă pe pervazul ferestrei, umflă perdeaua albă, din voal, se lovi de căldura adunată ca un nor gros, pe tavan, și coborî pe perna lui, amintindu-i de Lily cea cu ochi de pisică sălbatică. Îi simțea încă mâinile mângâindu-i pieptul, urcând pe gât și tâmple și-alunecând la loc, pierzându-se sub cearceafurile înnodate. Le privi, albe și încă boțite, acoperindu-i trupul înfrigurat. Se întinse să stingă veioza chiar când Ingrid intră în cameră și se așeză la măsuța cu oglindă, fără să-l privească. Își aranjă perna sub cap și-și aduse o gleznă peste cealaltă, își privi soția pieptănându-și părul lung, ondulat, cu mișcări încete ale brațelor ei subțiri, îmbătrânite. O privi cum își toarnă pe discheta de bumbac un strop de cremă și își șterge pielea încet, și-apoi în oglindă, închizând pe rând câte un ochi, în timp ce sprâncenele îi erau ridicate, iar el se gândi că lucrurile nu mergeau deloc bine în ultima vreme. (pag. 49) ***"
1,https://lecturile-emei.blogspot.com/2020/08/noaptea-dintre-lumi-irina-georgescu.html,", de Irina Georgescu Groza Poate că e mai bine așa, unii aleg să nu ajungă adulți, ci să încremenească în copilărie, vezi puștiul Caulfield, ce neinspirat am fost să ți-l dau exemplu! Și totuși, nu degeaba ți-am cerut să citești De veghe , toate lecturile de la clasă trebuiau să te pregătească pentru momentul în care te vor exclude și pe tine, când te vor hărțui și alunga din realitatea lor, pentru că n-ai fost în stare să te adaptezi. Acum înțelegi? (pag. 221) O iau înainte și trec de umbrele care pentru ea, până atunci, fuseseră zidurile încăperii. Aici nu ajunge niciodată lumina. Cu mâna întinsă, încearcă să dibuiască o piatră, un perete, orice, dar fascicolul alb al lanternei continuă să se piardă în întuneric fără să atingă nimic. Camera devine fără sfârșit. Dintr-odată, alunecă și cade în gol, pentru ca în momentul următor să simtă cum plutește într-o noapte fără stele. (pag. 95) [spoiler] [spoiler] [spoiler#2 – indiciile autoarei] Dragă Ema, mă bucur tare că ai observat (și de această dată) detalii strecurate de mine, precum cîrja din cuier, de la pagina 54 (pe de o parte pentru a stîrni curiozitatea – există o altă persoană în casa profesorului?, pe de alta, pentru a justifica ipostaza de terapeut în care apare la sfîrșit, în casa Anei – fără să vrei te întrebi, nu cumva e totuși un impostor? Eu l-am vrut unul fermecător, un personaj pe care să îl iubești pentru slăbiciuni, pe care să îl admiri la început, să îl detești mai tîrziu și să îl ierți la finalul cărții), ferestrele strecurate în roman și care sunt legătura mea cu volumul de povestiri (saltul dincolo, perspectivele noi, iluziile). Aș vrea să îți spun și încerc să o fac fără a devoala prea multe, că Vica e simbolul iraționalului, vocea unei lumi care hotărăște destine fără a pune la îndoială judecățile și fără a cîntări conjuncturile, pînă la urmă ea pare să fie cea care face legătura între lumea subterană și viețile celor de la bloc. E poate, ca personaj, dusă prea mult spre extrem și da, deși părea o bătrînică cumsecade la început, am încercat să încurc ițele, cum ai spus, pentru a-l lua prin surprindere pe cititor. M-am bucurat ca un copil cînd am văzut că ai aflat despre cicade, da, ele sunt, făpturile care simbolizează renașterea și care fac acel scîrțîit sîcîitor, am și încercat să îl desenez pe Lumen în timp ce scriam și căutam pe internet desene suprarealiste cu gîndaci verzi, ca să mă inspir :) Chiriță e un mic ceaușilă, o caricatură a despotului care face regulile și îngrădește libertățile după bunul plac. Am avut în minte figura unui administrator de bloc care ne spiona cînd veneam acasă, să nu aducem musafiri, ne întreba cîte dușuri făceam, să nu cumva să consumăm apă, am pățit-o la alt bloc să rămîn noaptea pe stradă pentru că ușa se încuia între 11 și 5 dimineață (din motive de securitate, ordine și disciplină) și portarul dormea dus, la vreo 20 de metri de poarta în care băteam degeaba. Mă bucur că ai observat atît de multe simboluri și că ți-a plăcut și laguna… Aici recunosc, nu am avut curaj să insist prea mult pe imaginile subterane, de teamă că cititorii vor căuta să regăsească partea realistă, să afle ce se întîmplă mai departe între cimitir și oraș, am încercat să ponderez dozele de magie cu realismul de la care plecasem. Mi-au plăcut mult întrebările tale, mă stimulează, mă ajută să refac traseul, să revăd calculele, pe unde puteam scrie mai bine și mai ales cu ce sentiment ai rămas la sfîrșit. Multe îmbrățișări și mulțumiri pentru această mare bucurie! Ești o cititoare atentă și cu un spirit de observație extraordinar! *** Eu: astea sunt observații de cititor – să scrii e cu adevărat greu, nu să observi ce-a făcut altcineva și să-ți dai cu părerea. Plus că reacțiile sunt foarte subiective, cum a fost reacția mea vizavi de proful de engleză: inițial m-am gândit că nici acel plan nu e real, ca și cum Ana alunecă în diverse versiuni ale realității înainte de a-și găsi drumul spre cea adevărată, dar apoi mi-am dat seama că proful chiar s-a întors – și din păcate eu rămăsesem cu părerea proastă pe care mi-o făcusem despre el. Înțeleg care a fost intenția ta și că acel capitol dedicat lui are rolul de a-l face mai simpatic, dar e un subiect destul de delicat și fiecare cititor va reacționa diferit, nah. Cred că pentru mine ar fi funcționat povestea asta de dragoste dacă proful ar fi fost mai „curat”, adică fără antecedente și fără să-i ofere berea aia pe plajă. :)) Așa, am rămas cu un dubiu legat de moralitatea lui. Irina: Interesant ce zici de profesor, nu mă gîndisem că poate deveni antipatic cititorilor, eu mi-am imaginat un tip inteligent, dar plin de metehne, pe care o copilă nu i le vede și astfel face o obsesie pentru el. El se simte vinovat, mai ales că a fost blamat și bîrfit că din cauza lui Ana s-a aruncat, de aceea se întoarce la ea și vrea să o ajute, așa am simțit eu, că el a greșit mult, dar vrea să o scoată din starea aceea. În ultimul moment, cînd ea nu vine la cimitir, o caută acasă, bunica îi spune unde e, intră în casa babei Vica, dar e prea tîrziu, Ana e trasă din nou în noapte și noaptea cîștigă. Am schimbat finalul de patru ori, a fost greu pînă m-am declarat mulțumită, apoi am refăcut primele pagini ale romanului, să se închidă ca o buclă. Dacă recitești, începutul e cumva o continuare a sfîrșitului. [spoiler#2 – indiciile autoarei]"
1,http://lecturile-emei.blogspot.com/2020/08/luna-literaturii-mioritice-ed-iii.html,"mi-am propus să reiau în august Luna literaturii mioritice, după doi ani în care m-am fofilat de la această provocare, distrasă de vacanțe și alte activități estivale care mi-au lăsat mai puțin timp pentru lectură și discuții on-line. Vă spun drept, în ianuarie n-aș fi pariat pe mine că îmi voi duce planul la îndeplinire, fiindcă mă cunosc cât de cât și m-am lămurit că, dacă-i rost de plimbare, greu mă mai ține cineva legată de laptop și dusă-i disciplina necesară unei provocări. Însă anul ăsta atipic, în care multe planuri s-au pierdut pe Apa Sâmbetei, m-a transformat într-o persoană ceva mai organizată (nu știu dacă e o schimbare temporară sau de durată, voi afla doar în timp) și, culmea, m-a ajutat să-mi ordonez un pic prioritățile și să devin mai conștientă de ceea ce-mi doresc să fac: de pildă, să reiau interviurile pentru rubrica „Bibliotecă de scriitor”, pe care le-am întrerupt de mai bine de un an (ultimul interviu publicat a fost cel , în noiembrie 2018) și nici n-am fost prea motivată să le continui după ce Bookaholic-ul a intrat într-o pauză pe termen nedefinit. M-am gândit o vreme să mut rubrica pe blogul meu, deși n-ar mai fi avut aceeași expunere (ăsta-i adevărul, un site mare are și o audiență pe măsură, pe când un blog personal va rămâne ceva de nișă, cu un public restrâns), dar între timp am primit propunerea de a continua interviurile pe blogul Cărturești. Am tot amânat decizia, fiindcă simțeam că am o datorie morală față de Bookaholic, unde am inițiat rubrica, dar în cele din urmă mi-am luat inima în dinți, am vorbit cu fetele de la Bookaholic și am obținut acordul lor pentru această schimbare. Ce-i drept, contextul actual nu este cel mai favorabil pentru vizite în casele scriitorilor, dar am lansat din nou invitații, iar între timp am și făcut primul interviu, pe care o să-l editez zilele următoare. Ba chiar am început să fantazez timid că, după ce situația se va redresa și vor fi din nou bani de investit în cultură, voi avea poate ocazia să ajung și la scriitori care locuiesc prin alte colțuri de țară, lucru care înainte se putea realiza doar cu propriul meu buget. Sper să nu rămân doar cu visele, ci planurile astea chiar să capete o formă concretă la un moment dat. M-am mobilizat să reiau interviurile cu autori români și pentru că mă hotărâsem deja să le dedic toată luna august, iar potrivirea asta m-a încântat. Am mers chiar mai departe și mi-am propus ca toate cronicile pe care le voi publica pe blog luna asta să fie doar la cărți românești, și bineînțeles că armonia trebuia să fie completă, așa că pentru clubul Bibliobibuli din august am ales tot o carte autohtonă: Dimineață pierdută , de Gabriela Adameșteanu, pe care îmi doream de multă vreme să o citesc. Una peste alta, m-am lămurit că Luna literaturii mioritice îmi este de folos în primul rând mie, fiindcă mă ajută să iau în mod conștient o pauză de la literatura străină, spre care am tendința să mă îndrept în 90% din cazuri, poate și pentru că nu mai citesc atât de mult ca odinioară și sunt o mulțime de titluri la care îmi doresc cu disperare să ajung. Dar fără LLM, probabil că nu aș fi citit prea curând , Noapte bună, copii! , sau Acasă, pe Cîmpia Armaghedonului , cărți excelente care nu m-au făcut să regret nicio clipă că n-am ales mai degrabă niște autori străini. Sunt mulțumită că, în general, am depășit reținerile de odinioară: în iunie am citit Toți copiii librăresei și fără să am nevoie de vreo provocare, iar acum am ajuns pe la jumătatea romanului Noaptea dintre lumi (în cazul lui, motivată de o inițiativă de pe Instagram, #RoAutoare), așa că pășesc în august cum se cuvine, cu o carte românească în brațe. Mă bucur să constat că în toți anii ăștia s-au înmulțit inițiativele care promovează literatura română, și nu mă refer la campaniile lansate de oficialități, care sunt de tot râsul, în cazul în care există, ci la cele care au pornit de la cititori obișnuiți, fără vreun interes ascuns și fără un buget de risipit. În ce privește selecția mea de titluri pentru august, recunosc că n-am stat foarte mult pe gânduri, altfel mi-ar fi luat o veșnicie să mă decid, așa că m-am îndreptat spre cărțile aflate relativ la îndemână. Am făcut un calcul rapid pornind de la inventarul bibliotecii mele pe Goodreads și m-am îngrozit: în momentul de față, prin diferite unghere din casă, există cel puțin 180 de cărți românești necitite – pe unele nici nu-mi dau seama unde le-am pus. Îmi doresc să ajung la multe dintre ele, fiindcă nu le-am cumpărat doar pentru copertă, însă în august m-aș bucura să citesc măcar cinci sau șase titluri, la alegere dintre cele care apar în imagine (singura cu eticheta „musai” e Dimineață pierdută ). Am ales și cărți mai lejere, pentru copii și adolescenți, și proză scurtă, și roman, și non-ficțiune, dar nu m-am aventurat de data asta pe tărâmul poeziei, fiindcă relația mea cu acest gen literar e foarte precară. Îmi place la nebunie să ascult poeme recitate de alții (de-asta și iubeam Nocturnele organizate de ARCEN), dar am constatat că nu sunt în stare să mă țin de lectura unui volum de poezie, oricât mi-aș propune lucrul ăsta. Singura excepție a fost Vântureasa de plastic a lui Chivu, care spre surprinderea mea m-a prins, probabil fiindcă a fost vorba de o singură poveste, de la un cap la altul. Hai că m-am lungit cam tare și căldura asta nici nu mă ajută să-mi aștern gândurile cu prea mare ușurință, dar vreau neapărat să public textul astăzi. Să trec așadar la detaliile practice: în 2016 și 2017 am creat câte un eveniment pe Facebook, unde cititorii care s-au alăturat provocării au postat fotografii și impresii despre cărțile citite în august (mă gândeam că poate au dispărut în negura FB-ului, dar există încă, și ), iar anul ăsta m-am gândit să fac și un grup dedicat Lunii literaturii mioritice, pentru ca discuțiile să rămână într-un singur loc (două, trei, zece, câte-or fi, eu mă bucur în primul rând că am reluat provocarea). Pagina de Fb a Lunii mioritice #3 este , grupul încă nu e gata, o să moșmondesc la el după ce public articolul. Tag-ul #lunaliteraturiimioritice rămâne valabil, în caz că vreți să-l folosiți – eu o să am grijă să-l urmăresc."
1,https://lecturile-emei.blogspot.com/2020/09/aleea-zorilor-andrei-craciun.html#more,"Aleea Zorilor , de Andrei Crăciun Ed. Polirom, 2017, 120 pag. | Țara: România Mi-am dorit să citesc Aleea Zorilor de când a apărut, fiindcă auzisem că e vorba de o singură frază care se întinde pe vreo sută de pagini, dar toate cărțile au pesemne vremea lor, căci mi-am amintit de ea alaltăieri, în timp ce ascultam interviul pe care Marius Chivu i l-a luat autorului pentru emisiunea lui de la radio, și acolo Andrei Crăciun vorbea despre cum Hrabal l-a impresionat cu un roman alcătuit dintr-o singură frază și a încercat să scrie și el ceva asemănător, iar eu tocmai pe Bohumil Hrabal îl citeam în acel moment, dar nu Lecții de dans pentru vârstnici și avansați , ci Milioanele arlechinului , însă această coincidență m-a încântat, la fel ca toate micile sau marile legături care se stabilesc între cărți, oameni și întâmplări, și-am început de îndată Aleea Zorilor , care-i este dedicată marelui Hrabal, un autor pe care îl iubesc și eu, regăsind ceva din melancolia clipelor trăite care sunt păstrate într-un muzeu al memoriei, dar mai puțin acel umor eliberator al scriitorului ceh, care îndulcește amăreala pierderii și angoasa fericirii tot mai îndepărtate, căci Aleea Zorilor este altceva și m-am bucurat să dau peste o astfel de narațiune în literatura noastră, m-a enervat doar repetitivul „dragilor”, care fură din puterea textului, o clipă, să despart textul în paragrafe pentru a nu deveni o tortură lectura acestei cronici, care e și pentru mine un experiment, așa mi-a venit și așa m-am apucat să scriu, probabil că mi se trage de la urechea muzicală, oricum, mi-a plăcut senzația că nu apuci să-ți tragi sufletul, fiindcă virgulele și cuvintele de legătură mână povestea înainte, fără oprire, într-o curgere care știi că peste o sută de pagini va fi stăvilită totuși de un punct, dar până atunci te lași dus de curent pe firul narațiunii care începe destul de stângaci – m-am întrebat dacă nu cumva voi citi o înșiruire de fraze de umplutură, lipsite de valoare –, apoi prinde viteză și capătă substanță și devine tot mai bogată în detalii, personaje și întâmplări care aparțin unui timp aflat la granița dintre comunism și lumea plină de speranță de după Revoluție, într-un univers mărunt închegat în jurul unei fabrici de armament dintr-un orășel nenumit, unde munca, băutura și bătaia guvernează viețile muncitorilor și unde naratorul locuiește pe Aleea Zorilor, sunt într-adevăr zorii unei noi ere în care portocalele și frigiderele par promisiuni sigure pentru fiecare om în parte, dar naratorul este încă un copil, are doar șase ani și problemele oamenilor mari nu-l interesează, se împușcă cu cornete cu Dop și Dig, Fluture și Mache, joacă fotbal și într-o zi devine erou când apără o lovitură de la unsprezece pași, va fi cea mai fericită zi din viața lui, cum știe că nu va mai trăi vreodată – tristețea de a înțelege că niciodată nu va mai fi erou –, așa că am decupat imaginea aceea pe care niciun aparat de fotografiat nu a păstrat-o și am pus-o în muzeul pe care am început să-l construiesc în camera de zi a inimii mele, am lăsat lumina s-o încălzească și m-am întors de multe ori la ea, m-am privit cum eram atunci, alb-negru, și cu pantalonii rupți în genunchi și cu pumnul strâns , un băiețel care aflase de la bătrâna Petruța că lumea e plină de zmei cu care e foarte important să vorbești, fiindcă puțini sunt, de fapt, răi dacă au de ales , și care tot de la ea învățase că în viață trebuie să spui povești, ca să nu te plictisești niciodată , un băiețel atras de oamenii pe care ceilalți îi ocolesc, ca boschetarul Miciurin care umbla în zdrențe și disprețuia munca, dar îi saluta pe copii cu deferență și uneori le dăruia bomboane, sau țiganca Didine, care locuia într-o cocioabă și avea în grijă bariera de la calea ferată, iar în singura ei noapte liberă le dădea bărbaților pizdă – dar fiți pe pace, cartea are foarte puține cuvinte indecente –, acel băiat și-a rupt brațul stâng de câteva ori, cunoscând o durere îngrozitoare și gândul prematur că viața nu mai merita trăită, astfel că după șase operații pe viu și un an de stat prin spitale a încercat să se agațe de Dumnezeu, fiindcă nu aveam de ce altceva să mă agăț ca să prind speranță, e greșit să crezi că un copil de nouă ani nu poate să-l întâlnească pe Dumnezeu într-o noapte, într-un spital , în spitalul din munți a cunoscut-o pe enorma doamnă Geta, care mânca slănină pe ascuns și prezicea că nicicând nu se vor mai naște comici precum Stan și Bran, și tot acolo era și doctorul Jianu, care bea un păhărel de lichior în fiecare dimineață, numai ca să îndure viața, cum mai târziu am aflat de la domnul nostru Bohumil Hrabal că se cuvine să bei în fiecare zi, fiindcă, dacă nu ar fi băut, totul ar fi fost prea crud sau prea absurd și nu s-ar mai fi putut privi nici măcar pe sine , apoi băiatul a crescut, urma despărțirea de copilărie și noi nu împiedicam această tragedie , s-a îndrăgostit și a cunoscut gelozia și furia unei iubiri neîmplinite, și-a găsit menirea alături de vânzătorul de ziare cu care descărca ziarele la cinci dimineața, probabil că și-ar fi început încă de atunci cariera jurnalistică investigând misterul fiului diform pe care vânzătorul de ziare îl ținea ascuns în casă, însă mama băiatului, care nu zâmbea niciodată, a decis că vor pleca la mai bine și că vor fi fericiți în altă parte, astfel că l-a smuls din acel mic Paradis care începuse oricum să se destrame și să-l strângă din toate părțile, un univers îmbibat de ploaie, degradare și deznădejde, care mi-a amintit de colonia lui Krasznahorkai din romanul , însă fericirea la care spera mama nu a venit niciodată, iar adolescentul a devenit cinic înainte de vreme, mai târziu s-a transformat într-un bărbat melancolic care la vârsta de treizeci și trei de ani înaintează, înaintează, înaintează spre cel care era cu douăzeci de ani în urmă, pe Alee, pentru el toate drumurile duc înapoi, dacă l-aș întâlni vreodată pe acest bărbat, i-aș pune o întrebare din „mări și oceane”, ca la Robingo, iar dacă Andrei Crăciun va ști să răspundă, înseamnă că aceasta e într-adevăr povestea copilăriei lui, a lui Andrei Crăciun care spune că nu vrea să-și plictisească cititorii și de aceea scrie cărți atât de scurte, nici eu nu vreau să plictisesc, așa că mă opresc aici, mai spun doar că am căutat după „fabrică de armament în pădure” și-am crezut că orașul nenumit ar putea fi Zărnești, dar am aflat apoi că este vorba de Plopeni, unde în anul o mie nouă sute treizeci și opt s-a înființat o fabrică de armament, iar în jurul ei a apărut o colonie muncitorească pe nume Mărgineanca, de la pădurea din apropiere, dar stați încă puțin, căci cineva a salvat pe harta Plopenilor , temporar închis, are un rating de 2,8 și un vizitator se plânge că este aglomerat, muzeul e aproape de Sala Polivalentă, clubul Colectiv și frizeria La Camelia, iar dincolo de Drumul Fostei Uzine se află ce-o mai fi rămas din Uzina Mecanică, ar fi interesant de mers până acolo, dintotdeauna am fost atrasă de spațiile industriale, dar până una-alta mă întorc la Milioanele arlechinului , unde spectrul fericirii trecute se înfiripă aievea în fața personajelor, la fel cum se întâmplă în scena de final din Aleea Zorilor ."
1,https://lecturile-emei.blogspot.com/2020/09/aleea-zorilor-andrei-craciun.html,"Aleea Zorilor , de Andrei Crăciun Ed. Polirom, 2017, 120 pag. | Țara: România Mi-am dorit să citesc Aleea Zorilor de când a apărut, fiindcă auzisem că e vorba de o singură frază care se întinde pe vreo sută de pagini, dar toate cărțile au pesemne vremea lor, căci mi-am amintit de ea alaltăieri, în timp ce ascultam interviul pe care Marius Chivu i l-a luat autorului pentru emisiunea lui de la radio, și acolo Andrei Crăciun vorbea despre cum Hrabal l-a impresionat cu un roman alcătuit dintr-o singură frază și a încercat să scrie și el ceva asemănător, iar eu tocmai pe Bohumil Hrabal îl citeam în acel moment, dar nu Lecții de dans pentru vârstnici și avansați , ci Milioanele arlechinului , însă această coincidență m-a încântat, la fel ca toate micile sau marile legături care se stabilesc între cărți, oameni și întâmplări, și-am început de îndată Aleea Zorilor , care-i este dedicată marelui Hrabal, un autor pe care îl iubesc și eu, regăsind ceva din melancolia clipelor trăite care sunt păstrate într-un muzeu al memoriei, dar mai puțin acel umor eliberator al scriitorului ceh, care îndulcește amăreala pierderii și angoasa fericirii tot mai îndepărtate, căci Aleea Zorilor este altceva și m-am bucurat să dau peste o astfel de narațiune în literatura noastră, m-a enervat doar repetitivul „dragilor”, care fură din puterea textului, o clipă, să despart textul în paragrafe pentru a nu deveni o tortură lectura acestei cronici, care e și pentru mine un experiment, așa mi-a venit și așa m-am apucat să scriu, probabil că mi se trage de la urechea muzicală, oricum, mi-a plăcut senzația că nu apuci să-ți tragi sufletul, fiindcă virgulele și cuvintele de legătură mână povestea înainte, fără oprire, într-o curgere care știi că peste o sută de pagini va fi stăvilită totuși de un punct, dar până atunci te lași dus de curent pe firul narațiunii care începe destul de stângaci – m-am întrebat dacă nu cumva voi citi o înșiruire de fraze de umplutură, lipsite de valoare –, apoi prinde viteză și capătă substanță și devine tot mai bogată în detalii, personaje și întâmplări care aparțin unui timp aflat la granița dintre comunism și lumea plină de speranță de după Revoluție, într-un univers mărunt închegat în jurul unei fabrici de armament dintr-un orășel nenumit, unde munca, băutura și bătaia guvernează viețile muncitorilor și unde naratorul locuiește pe Aleea Zorilor, sunt într-adevăr zorii unei noi ere în care portocalele și frigiderele par promisiuni sigure pentru fiecare om în parte, dar naratorul este încă un copil, are doar șase ani și problemele oamenilor mari nu-l interesează, se împușcă cu cornete cu Dop și Dig, Fluture și Mache, joacă fotbal și într-o zi devine erou când apără o lovitură de la unsprezece pași, va fi cea mai fericită zi din viața lui, cum știe că nu va mai trăi vreodată – tristețea de a înțelege că niciodată nu va mai fi erou –, așa că am decupat imaginea aceea pe care niciun aparat de fotografiat nu a păstrat-o și am pus-o în muzeul pe care am început să-l construiesc în camera de zi a inimii mele, am lăsat lumina s-o încălzească și m-am întors de multe ori la ea, m-am privit cum eram atunci, alb-negru, și cu pantalonii rupți în genunchi și cu pumnul strâns , un băiețel care aflase de la bătrâna Petruța că lumea e plină de zmei cu care e foarte important să vorbești, fiindcă puțini sunt, de fapt, răi dacă au de ales , și care tot de la ea învățase că în viață trebuie să spui povești, ca să nu te plictisești niciodată , un băiețel atras de oamenii pe care ceilalți îi ocolesc, ca boschetarul Miciurin care umbla în zdrențe și disprețuia munca, dar îi saluta pe copii cu deferență și uneori le dăruia bomboane, sau țiganca Didine, care locuia într-o cocioabă și avea în grijă bariera de la calea ferată, iar în singura ei noapte liberă le dădea bărbaților pizdă – dar fiți pe pace, cartea are foarte puține cuvinte indecente –, acel băiat și-a rupt brațul stâng de câteva ori, cunoscând o durere îngrozitoare și gândul prematur că viața nu mai merita trăită, astfel că după șase operații pe viu și un an de stat prin spitale a încercat să se agațe de Dumnezeu, fiindcă nu aveam de ce altceva să mă agăț ca să prind speranță, e greșit să crezi că un copil de nouă ani nu poate să-l întâlnească pe Dumnezeu într-o noapte, într-un spital , în spitalul din munți a cunoscut-o pe enorma doamnă Geta, care mânca slănină pe ascuns și prezicea că nicicând nu se vor mai naște comici precum Stan și Bran, și tot acolo era și doctorul Jianu, care bea un păhărel de lichior în fiecare dimineață, numai ca să îndure viața, cum mai târziu am aflat de la domnul nostru Bohumil Hrabal că se cuvine să bei în fiecare zi, fiindcă, dacă nu ar fi băut, totul ar fi fost prea crud sau prea absurd și nu s-ar mai fi putut privi nici măcar pe sine , apoi băiatul a crescut, urma despărțirea de copilărie și noi nu împiedicam această tragedie , s-a îndrăgostit și a cunoscut gelozia și furia unei iubiri neîmplinite, și-a găsit menirea alături de vânzătorul de ziare cu care descărca ziarele la cinci dimineața, probabil că și-ar fi început încă de atunci cariera jurnalistică investigând misterul fiului diform pe care vânzătorul de ziare îl ținea ascuns în casă, însă mama băiatului, care nu zâmbea niciodată, a decis că vor pleca la mai bine și că vor fi fericiți în altă parte, astfel că l-a smuls din acel mic Paradis care începuse oricum să se destrame și să-l strângă din toate părțile, un univers îmbibat de ploaie, degradare și deznădejde, care mi-a amintit de colonia lui Krasznahorkai din romanul , însă fericirea la care spera mama nu a venit niciodată, iar adolescentul a devenit cinic înainte de vreme, mai târziu s-a transformat într-un bărbat melancolic care la vârsta de treizeci și trei de ani înaintează, înaintează, înaintează spre cel care era cu douăzeci de ani în urmă, pe Alee, pentru el toate drumurile duc înapoi, dacă l-aș întâlni vreodată pe acest bărbat, i-aș pune o întrebare din „mări și oceane”, ca la Robingo, iar dacă Andrei Crăciun va ști să răspundă, înseamnă că aceasta e într-adevăr povestea copilăriei lui, a lui Andrei Crăciun care spune că nu vrea să-și plictisească cititorii și de aceea scrie cărți atât de scurte, nici eu nu vreau să plictisesc, așa că mă opresc aici, mai spun doar că am căutat după „fabrică de armament în pădure” și-am crezut că orașul nenumit ar putea fi Zărnești, dar am aflat apoi că este vorba de Plopeni, unde în anul o mie nouă sute treizeci și opt s-a înființat o fabrică de armament, iar în jurul ei a apărut o colonie muncitorească pe nume Mărgineanca, de la pădurea din apropiere, dar stați încă puțin, căci cineva a salvat pe harta Plopenilor , temporar închis, are un rating de 2,8 și un vizitator se plânge că este aglomerat, muzeul e aproape de Sala Polivalentă, clubul Colectiv și frizeria La Camelia, iar dincolo de Drumul Fostei Uzine se află ce-o mai fi rămas din Uzina Mecanică, ar fi interesant de mers până acolo, dintotdeauna am fost atrasă de spațiile industriale, dar până una-alta mă întorc la Milioanele arlechinului , unde spectrul fericirii trecute se înfiripă aievea în fața personajelor, la fel cum se întâmplă în scena de final din Aleea Zorilor ."
1,https://lecturile-emei.blogspot.com/2021/02/ce-am-facut-cand-n-am-scris-pe-blog.html#more,"Această postare începe cu mulțumiri îndreptate spre Alina, prietena mea din copilărie care m-a sprijinit întotdeauna, spre Andreea, care m-a certat că nu mă apuc să scriu proză, spre Lupul de Zăpadă, care mi-a trimis mesaje cu aceleași îndemnuri și spre toți cei care m-au încurajat de-a lungul timpului să o iau pe cărarea ficțiunii. Le mulțumesc pentru încredere, chiar dacă încurajările lor n-au avut asupra mea niciun efect. 😅 Eu trebuie să văd ca să cred, dar nici nu m-apuc să produc, ca să am ce vedea. Fiindcă nu m-a dotat natura cu un ego ușor de gâdilat și nici cu prea multă ambiție, am trăit până acum trei-patru luni cu îndoiala că aș putea scrie o povestire cât de cât interesantă sau originală. Mantra mea a fost următoarea: e atâta proză bună pe lume, încât n-am nicio șansă să mă ridic la nivelul unor scriitori mari; și decât să scriu ceva banal și să îngroș grămada de maculatură, mai bine mă abțin. Dar iată că între timp mi s-a schimbat percepția vizavi de motivele pentru care merită totuși să scriu, chiar dacă n-o voi face niciodată la un nivel prea înalt. În octombrie m-am înscris la , în varianta on-line (fără Marius Chivu, dar având-o ca invitată pe traducătoarea Manuela Klenke). M-a împins de la spate teama de stările semi-depresive care aveau să apară într-o iarnă petrecută în izolare. Voiam să-mi țin mintea ocupată și totodată să mă lămuresc dacă sunt în stare nu doar să scriu, ci și să-mi imaginez o poveste care n-are neapărat legătură cu realitatea. Pentru preselecție a trebuit să trimit o povestire și, fiindcă n-am avut de ales, am terminat prima proză din viața mea de adult. Până atunci, abandonasem toate textele începute, fiindcă mi se părea dificil să scriu coerent și cu economie de cuvinte, să emoționez fără să folosesc un limbaj lacrimogen, să arăt în loc să explic etc. etc. La prima temă dată de Florin Iaru, m-am trezit că scriu o adevărată nuvelă despre un chiriaș căruia i se întâmplă lucruri ciudate și neplăcute. Scriam și mă minunam: de unde-mi vin ideile astea, Dumnezeule? Am reușit să găsesc până și un final mulțumitor, deși povestirea a rămas deocamdată neterminată. Și la următoarele teme au răsărit din mintea mea tot felul de povești, mai bune sau mai proaste, iar ritmul infernal în care a trebuit să scriem (două proze pe săptămână) m-a acaparat cu totul și nu mi-a mai lăsat timp nici pentru blog, nici pentru rețelele de socializare (cu atât mai puțin pentru mici depresii, thank God!). Cât timp am trăit intens în lumile astea imaginare, mi-am dat seama că nu-s chiar atât de varză pe cât credeam și că-mi face plăcere să mă ocup cu scrisul. Iar dacă în ecuație au intrat plăcerea și pasiunea, I'm sold , înseamnă că merită să fac asta în continuare. Florin Iaru nu oferă rețete miraculoase și nu te învață cum să scrii, ci are mai degrabă rolul unui îndrumător. Vede potențialul unui text, cuvintele în plus, frazele chinuite, figurile de stil jalnice, rezolvările slabe. Fiindcă primești teme, îți vin idei, iar fiindcă știi că cineva cu experiență îți va citi textele, te mobilizezi să scrii cât mai bine. Dacă ești atent, începi să înțelegi singur când o iei pe arătură – iar abilitatea asta crește odată cu exercițiul. Partea proastă e că trebuie într-adevăr să muncești, altfel nu te-alegi decât cu confirmarea că ai un oarecare talent. Însă dacă munca asta implică plăcere (n-ar strica totuși și un strop de ambiție 😌), sunt șanse să te ții de treabă à la longue . Eu, una, nu-mi iau angajamente și nici nu visez la cărți publicate, ci m-aș mulțumi să pot scrie constant; mai întâi să pun osul la treabă și mai vedem dup-aia. Din acest motiv am tot ezitat să vorbesc despre ce-am făcut în ultimele luni și nici nu simt nevoia să distribui link-uri pe Facebook. Le pun doar aici, pentru oamenii care-mi sunt cei mai apropiați dintre toți străinii cu care-am interacționat de-a lungul timpului, ba chiar mi-au devenit prieteni, în unele cazuri. Imediat după cursul cu Florin Iaru, m-am înscris la seria de întâlniri Creative Writing Sundays, fiindcă eram abia la mijlocul iernii și aveam în continuare nevoie de teme și de termene limită. Apoi am aflat de concursul organizat de Revista de Povestiri, am trimis un text într-o doară și mare mi-a fost mirarea când proza mea a intrat pe locul III – iar cu ocazia asta am primit și un loc gratuit la următoarea serie CWS. Era chiar povestirea scrisă pentru preselecția lui Iaru, pe care am refăcut-o, fiindcă după curs mi-au sărit în ochi o mulțime de greșeli de construcție. Nici acum nu a atins forma ideală, dacă o recitesc observ iarăși ceva de editat și parcă-mi vine s-o rescriu cu totul, dar hai să fiu mai indulgentă cu mine, măcar până public acest articol. 😵 Temele primite la Creative Writing Sundays m-au intimidat la început, dar am observat că, dacă mă gândesc bine-bine, mai ales la duș sau când îl plimb pe Curmală, apar și ideile. Fiecare autor alege textele care i-au plăcut cel mai mult și uite-așa mă pot înfățișa în fața voastră cu încă două proze publicate în Revista de Povestiri: un început de autoficțiune, selectat de Simona Popescu, și o poveste pe tema bolii, aleasă de Bogdan Răileanu. Mi-ar fi plăcut ca cea din urmă să fie o proză cu adevărat bună, dar nu e – finalul e slab. Mai am multe de învățat. 😊 Între timp m-am apucat să scriu și de capul meu, fără teme și fără deadline-uri. Cel mai greu este să-mi creez un timp dedicat scrisului, fără să mă simt vinovată că neglijez alte treburi. Eu mi-aș dori să mai public și pe blog, deși sunt conștientă că prioritatea ar trebui să fie scrisul celălalt. Oricum, am început statistica lecturilor din 2020 și un articol despre „Apeirogon”, care mi-a mâncat zilele – sper să le public luna asta sau următoarea. Paradoxal e faptul că o povestire care mă entuziasmează se dovedește mai ușor de scris decât o cronică, probabil fiindcă vine dintr-o lume interioară și nu necesită paralele și rezumate, analize și deducții care mă storc de energie. E drept că în ultimii ani m-am torturat singură, devenind tot mai pretențioasă în privința calității articolelor de pe blog, pe care nu puteam să le public dacă nu eram mulțumită de felul în care erau scrise (am în Drafts pe puțin douăzeci de cronici abandonate). Iar autocritica devine și mai aspră atunci când o scriitoare pe care o admiri îți spune că ești unul dintre cititorii ei preferați. Pe de altă parte, îmi dau seama că m-a ajutat foarte mult „școala” blogului, unde eu-dascălul am stat cu joarda pe mine-învățăcelul. Aș vrea totuși să fiu ceva mai relaxată în privința asta, fiindcă e de preferat să scriu mai puțin (și mai prost?) decât să nu mai public nimic. (Dacă am pus corect link-urile, paginile se deschid dând click pe imagini.) *Adăugate mai târziu*"
1,https://lecturile-emei.blogspot.com/2021/02/ce-am-facut-cand-n-am-scris-pe-blog.html,"Această postare începe cu mulțumiri îndreptate spre Alina, prietena mea din copilărie care m-a sprijinit întotdeauna, spre Andreea, care m-a certat că nu mă apuc să scriu proză, spre Lupul de Zăpadă, care mi-a trimis mesaje cu aceleași îndemnuri și spre toți cei care m-au încurajat de-a lungul timpului să o iau pe cărarea ficțiunii. Le mulțumesc pentru încredere, chiar dacă încurajările lor n-au avut asupra mea niciun efect. 😅 Eu trebuie să văd ca să cred, dar nici nu m-apuc să produc, ca să am ce vedea. Fiindcă nu m-a dotat natura cu un ego ușor de gâdilat și nici cu prea multă ambiție, am trăit până acum trei-patru luni cu îndoiala că aș putea scrie o povestire cât de cât interesantă sau originală. Mantra mea a fost următoarea: e atâta proză bună pe lume, încât n-am nicio șansă să mă ridic la nivelul unor scriitori mari; și decât să scriu ceva banal și să îngroș grămada de maculatură, mai bine mă abțin. Dar iată că între timp mi s-a schimbat percepția vizavi de motivele pentru care merită totuși să scriu, chiar dacă n-o voi face niciodată la un nivel prea înalt. În octombrie m-am înscris la , în varianta on-line (fără Marius Chivu, dar având-o ca invitată pe traducătoarea Manuela Klenke). M-a împins de la spate teama de stările semi-depresive care aveau să apară într-o iarnă petrecută în izolare. Voiam să-mi țin mintea ocupată și totodată să mă lămuresc dacă sunt în stare nu doar să scriu, ci și să-mi imaginez o poveste care n-are neapărat legătură cu realitatea. Pentru preselecție a trebuit să trimit o povestire și, fiindcă n-am avut de ales, am terminat prima proză din viața mea de adult. Până atunci, abandonasem toate textele începute, fiindcă mi se părea dificil să scriu coerent și cu economie de cuvinte, să emoționez fără să folosesc un limbaj lacrimogen, să arăt în loc să explic etc. etc. La prima temă dată de Florin Iaru, m-am trezit că scriu o adevărată nuvelă despre un chiriaș căruia i se întâmplă lucruri ciudate și neplăcute. Scriam și mă minunam: de unde-mi vin ideile astea, Dumnezeule? Am reușit să găsesc până și un final mulțumitor, deși povestirea a rămas deocamdată neterminată. Și la următoarele teme au răsărit din mintea mea tot felul de povești, mai bune sau mai proaste, iar ritmul infernal în care a trebuit să scriem (două proze pe săptămână) m-a acaparat cu totul și nu mi-a mai lăsat timp nici pentru blog, nici pentru rețelele de socializare (cu atât mai puțin pentru mici depresii, thank God!). Cât timp am trăit intens în lumile astea imaginare, mi-am dat seama că nu-s chiar atât de varză pe cât credeam și că-mi face plăcere să mă ocup cu scrisul. Iar dacă în ecuație au intrat plăcerea și pasiunea, I'm sold , înseamnă că merită să fac asta în continuare. Florin Iaru nu oferă rețete miraculoase și nu te învață cum să scrii, ci are mai degrabă rolul unui îndrumător. Vede potențialul unui text, cuvintele în plus, frazele chinuite, figurile de stil jalnice, rezolvările slabe. Fiindcă primești teme, îți vin idei, iar fiindcă știi că cineva cu experiență îți va citi textele, te mobilizezi să scrii cât mai bine. Dacă ești atent, începi să înțelegi singur când o iei pe arătură – iar abilitatea asta crește odată cu exercițiul. Partea proastă e că trebuie într-adevăr să muncești, altfel nu te-alegi decât cu confirmarea că ai un oarecare talent. Însă dacă munca asta implică plăcere (n-ar strica totuși și un strop de ambiție 😌), sunt șanse să te ții de treabă à la longue . Eu, una, nu-mi iau angajamente și nici nu visez la cărți publicate, ci m-aș mulțumi să pot scrie constant; mai întâi să pun osul la treabă și mai vedem dup-aia. Din acest motiv am tot ezitat să vorbesc despre ce-am făcut în ultimele luni și nici nu simt nevoia să distribui link-uri pe Facebook. Le pun doar aici, pentru oamenii care-mi sunt cei mai apropiați dintre toți străinii cu care-am interacționat de-a lungul timpului, ba chiar mi-au devenit prieteni, în unele cazuri. Imediat după cursul cu Florin Iaru, m-am înscris la seria de întâlniri Creative Writing Sundays, fiindcă eram abia la mijlocul iernii și aveam în continuare nevoie de teme și de termene limită. Apoi am aflat de concursul organizat de Revista de Povestiri, am trimis un text într-o doară și mare mi-a fost mirarea când proza mea a intrat pe locul III – iar cu ocazia asta am primit și un loc gratuit la următoarea serie CWS. Era chiar povestirea scrisă pentru preselecția lui Iaru, pe care am refăcut-o, fiindcă după curs mi-au sărit în ochi o mulțime de greșeli de construcție. Nici acum nu a atins forma ideală, dacă o recitesc observ iarăși ceva de editat și parcă-mi vine s-o rescriu cu totul, dar hai să fiu mai indulgentă cu mine, măcar până public acest articol. 😵 Temele primite la Creative Writing Sundays m-au intimidat la început, dar am observat că, dacă mă gândesc bine-bine, mai ales la duș sau când îl plimb pe Curmală, apar și ideile. Fiecare autor alege textele care i-au plăcut cel mai mult și uite-așa mă pot înfățișa în fața voastră cu încă două proze publicate în Revista de Povestiri: un început de autoficțiune, selectat de Simona Popescu, și o poveste pe tema bolii, aleasă de Bogdan Răileanu. Mi-ar fi plăcut ca cea din urmă să fie o proză cu adevărat bună, dar nu e – finalul e slab. Mai am multe de învățat. 😊 Între timp m-am apucat să scriu și de capul meu, fără teme și fără deadline-uri. Cel mai greu este să-mi creez un timp dedicat scrisului, fără să mă simt vinovată că neglijez alte treburi. Eu mi-aș dori să mai public și pe blog, deși sunt conștientă că prioritatea ar trebui să fie scrisul celălalt. Oricum, am început statistica lecturilor din 2020 și un articol despre „Apeirogon”, care mi-a mâncat zilele – sper să le public luna asta sau următoarea. Paradoxal e faptul că o povestire care mă entuziasmează se dovedește mai ușor de scris decât o cronică, probabil fiindcă vine dintr-o lume interioară și nu necesită paralele și rezumate, analize și deducții care mă storc de energie. E drept că în ultimii ani m-am torturat singură, devenind tot mai pretențioasă în privința calității articolelor de pe blog, pe care nu puteam să le public dacă nu eram mulțumită de felul în care erau scrise (am în Drafts pe puțin douăzeci de cronici abandonate). Iar autocritica devine și mai aspră atunci când o scriitoare pe care o admiri îți spune că ești unul dintre cititorii ei preferați. Pe de altă parte, îmi dau seama că m-a ajutat foarte mult „școala” blogului, unde eu-dascălul am stat cu joarda pe mine-învățăcelul. Aș vrea totuși să fiu ceva mai relaxată în privința asta, fiindcă e de preferat să scriu mai puțin (și mai prost?) decât să nu mai public nimic. (Dacă am pus corect link-urile, paginile se deschid dând click pe imagini.) *Adăugate mai târziu*"
1,https://lecturile-emei.blogspot.com/2021/03/inotand-cu-elefantul-in-brate-cu-pisica.html#more,"Înotând cu elefantul, în brațe cu pisica , de Yōko Ogawa Ed. Humanitas Fiction, 2020, 272 de pagini, traducere și note de Raluca Nicolae Original: Neko o daite, zō to oyogu , 2009 | Țara: Japonia Pe tabla de șah iese la iveală adevăratul caracter al unui jucător, a continuat Maestrul pe un ton ceremonios. Filozofia, emoțiile, educația, personalitatea, eul, dorințele, memoria, viitorul, totul e la vedere. Nu poți ascunde nimic. Șahul este o oglindă care-ți spune sute de povești despre om. (pag. 60) Șahiștii ar trebui să nu scape niciodată din vedere esențialul. Un stil personal, viziunea asupra vieții, performanțele proprii, strădaniile de a apărea într-o lumină favorabilă – toate acestea sunt lucruri de prisos, care nu folosesc la nimic. Universul șahului este mult mai vast. Cineva care pune prea mult preț pe sine n-o să fie vreodată în stare să joace șah. Cred că n-o să putem călători în voie în universul șahului decât dacă ne vom elibera de noi înșine, dacă ne vom depăși dorința egoistă de a obține victoria cu orice preț. (pag. 191) [spoiler] [spoiler]"
1,https://lecturile-emei.blogspot.com/2021/03/inotand-cu-elefantul-in-brate-cu-pisica.html,"Înotând cu elefantul, în brațe cu pisica , de Yōko Ogawa Ed. Humanitas Fiction, 2020, 272 de pagini, traducere și note de Raluca Nicolae Original: Neko o daite, zō to oyogu , 2009 | Țara: Japonia Pe tabla de șah iese la iveală adevăratul caracter al unui jucător, a continuat Maestrul pe un ton ceremonios. Filozofia, emoțiile, educația, personalitatea, eul, dorințele, memoria, viitorul, totul e la vedere. Nu poți ascunde nimic. Șahul este o oglindă care-ți spune sute de povești despre om. (pag. 60) Șahiștii ar trebui să nu scape niciodată din vedere esențialul. Un stil personal, viziunea asupra vieții, performanțele proprii, strădaniile de a apărea într-o lumină favorabilă – toate acestea sunt lucruri de prisos, care nu folosesc la nimic. Universul șahului este mult mai vast. Cineva care pune prea mult preț pe sine n-o să fie vreodată în stare să joace șah. Cred că n-o să putem călători în voie în universul șahului decât dacă ne vom elibera de noi înșine, dacă ne vom depăși dorința egoistă de a obține victoria cu orice preț. (pag. 191) [spoiler] [spoiler]"
1,https://lecturile-emei.blogspot.com/2021/03/cum-sa-lecuiesti-un-fanatic-amos-oz.html#more,"Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel La Amos Oz nu mai revenisem de la O poveste despre dragoste și întuneric (memoriile lui, care mi s-au părut fabuloase) și iată că, în loc să aleg un roman, așa cum aveam în plan, am continuat tot cu scrierile de non-ficțiune. Sub influența volumului Apeirogon , care m-a trimis la o documentare interminabilă despre conflictul israelo-palestinian, am luat de la bibliotecă Cum să lecuiești un fanatic , o cărțulie de dat gata într-o seară, care cuprinde două eseuri, un discurs și transcrierea unui interviu. Temele de bază sunt fanatismului și disputa dintre Israel și Palestina, însă Amos Oz atinge o mulțime de alte subiecte. Printre altele, autorul vorbește despre perioada în care a fost și el un mic fanatic, „surd la orice idee diferită de puternicul curent sionist”, despre climatul de ambivalență și contradicții în care a crescut, despre cartierul natal locuit de o mulțime de idealiști, reformatori și adepți ai filosofiei lui Tolstoi („Când am văzut prima oară portretul lui Tolstoi, pe ultima copertă a unui roman, am fost convins că e din cartierul nostru”), despre trădare („Eu cred că trădătorul este cel care se schimbă, din punctul de vedere al celor care urăsc schimbarea și nu pot concepe schimbarea, cu excepția faptului că vor să te schimbe pe tine”), despre filonul de anarhie adânc înrădăcinat în cultura evreiască: Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82) *Șoferii de taxi din Israel par să fie niște personaje remarcabile, i-am întâlnit și în volumul lui Etgar Keret, . Amos Oz propune câteva idei demne de luat în seamă, dintre care una chiar m-a surprins, pentru a recunoaște imediat că autorul are dreptate: anume că în aproape orice ființă umană se găsește o sămânță de fanatism, gata să încolțească și să ia proporții atunci când credem cu putere în ceva și simțim nevoia să-i convingem și pe cei din jur de adevărul opiniilor noastre – fie că e vorba de o opțiune politică sau religioasă, de efectele nocive ale fumatului sau ale consumului de carne, de importanța vitală a exercițiului fizic sau, mai nou, de corectitudinea politică care dă naștere unor situații aberante. Lista e imensă, practic te poți preschimba într-un mic fanatic pornind de la orice aspect al existenței (inclusiv de la încercarea de a combate fanatismul, spune Amos Oz), însă bineînțeles că unele cauze sunt mai inofensive ca altele și câteva sunt chiar folositoare pentru planetă (ecologia, protecția animalelor etc.), iar fără implicarea pătimașă a anumitor oameni, unele lucruri nu s-ar schimba niciodată în bine*. În ce mă privește, am recunoscut sămânța asta de fanatism în vehemența care m-a cuprins la protestele din 2017-2018, când cei care nu erau cu noi erau automat împotriva noastră, iar calea de mijloc nu mai exista. Lectura cărții m-a făcut să mă gândesc la starea mea mentală din acea perioadă și la alte tendințe „fanatice” pe care le-aș mai putea avea – deocamdată am identificat un oarecare potențial în domeniul reciclării selective a deșeurilor. Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82) *Amos Oz abordează aici latura negativă a fanatismului și vorbește extrem de puțin despre nuanțele sale. Există, oare, și „fanatism pozitiv”? Conform definiției, implică o totală intoleranță față de părerile opuse, ceea ce lasă puțin spațiu de manevră. Legat de nuanțe, aflasem de la Aniela de o carte a lui Vlad Mixich, intitulată „Fanaticii. Portretele a zece oameni cu vocație”, a cărei sună promițător. După cum am înțeles eu, părerile ferme și entuziasmul sunt una (căci rolul lor nu este de a influența, ci cel mult de a inspira), pe când fanatismul se manifestă atunci când pasiunea pentru o cauză sau un mod de viață depășește sfera personală și încearcă să pătrundă în ograda celorlalți, pentru a le modela existența după propriile noastre convingeri. Tendința de a uniformiza, versus acceptarea unei mari varietăți de concepții și stiluri de viață. E important să păstrăm un simț al relativismului, un simț al proporțiilor, spune Amos Oz – iar Cum să lecuiești un fanatic mi se pare utilă pentru un reality check lăuntric. Fanaticul este un mare altruist. Vrea să-ți salveze sufletul, vrea să te mântuiască, vrea să te scoată din robia păcatelor, greșelilor, fumatului, credinței sau lipsei de credință, vrea să-ți îmbunătățească alimentația sau să te vindece de năravul băuturii ori al votării cu cine nu trebuie. Într-un fel sau altul, fanaticul este mai interesat de tine decât de el însuși, pentru simplul motiv că sinele lui este foarte redus, sau chiar inexistent. (pag. 24) În ceea ce privește conflictul dintre israelieni și palestinieni, Amos Oz îl consideră unul teritorial, nicidecum religios – „o încleștare între dreptate și dreptate”, fiindcă ambele părți aduc pretenții solide și convingătoare asupra aceluiași petic de pământ pe care-l numesc patrie. Totodată, autorul observă că ambele părți sunt victime ale Europei – cea care, pe de o parte, a colonizat lumea arabă și i-a călcat în picioare cultura, iar pe de alta i-a persecutat pe evrei și i-a asasinat în masă. „Fiecare dintre părți se uită la cealaltă și vede imaginea asupritorilor din trecut”. Însă, așa cum Israelul nu poate fi transplantat într-o parte arbitrară a lumii, nici poporul palestinian nu-și poate afla un cămin în celelalte țări arabe, iar singura soluție pe care o vede Amos Oz este împărțirea teritoriului în două state naționale. Evreii israelieni sunt în Israel pentru că nu există altă țară din lume pe care evreii, ca popor, să o poată numi patrie. Ca indivizi, da, însă nu ca popor, nu ca națiune. (...) Când tata era copil, în Polonia, străzile din Europa erau pline de graffiti: „Evreilor, cărați-vă în Palestina!” Când tata a mers din nou în Europa, după cincizeci de ani, zidurile erau acoperite de noi graffiti: „Evreilor, cărați-vă din Palestina!” (pag. 40) Această soluție este un compromis dureros, spune Oz – care nu vede în compromis un semn al lipsei de integritate sau o capitulare, ci o cale către viață, opusă fanatismului. Din punctul lui de vedere, conflictul nu poate fi soluționat printr-o împăcare (direcție în care merge Apeirogon , unde, apropo, nu-mi amintesc să fi găsit informația că jumătate din populația Israelului e compusă din evrei izgoniți din țările arabe și islamice), ci printr-un „divorț echitabil” și crearea a două state împărțite după hotarele stabilite înainte de Războiul de Șase Zile din 1967. După ce am urmărit o mulțime de documentare despre sioniștii care se stabilesc în Cisiordania, cu acordul tacit al guvernului israelian, soluția propusă de Amos Oz pare tot mai puțin probabilă. Mi-a plăcut teoria că fiecare om este o peninsulă, pe jumătate legat de continent și pe jumătate întors spre ocean, căci nimeni nu se poate contopi pe deplin cu altcineva: „O jumătate legată de familie, prieteni, cultură, tradiție, țară, popor, sex, limbă și multe altele, și cealaltă jumătate dorind să fie lăsată în pace să se uite la ocean. Orice sistem social și politic care ne transformă într-o insulă, prefăcând restul omenirii în dușman sau rival, este monstruos. Condiția peninsulei este condiția corectă a omului.” Și, bineînțeles, mi-au plăcut fragmentele în care vorbește despre parcursul lui ca scriitor și concepțiile legate de scris. Conform statisticilor UNESCO, israelienii citesc mai mult decât oricare altă națiune de sub soare, cu excepția islandezilor – care, oricum, nu sunt sub soare. Dar, spre deosebire de oamenii din Europa, israelienii nu citesc literatură ca să se destindă sau să-și lărgească orizontul. Nici vorbă, citesc ca să se înfurie! Citesc ca să contrazică! Citesc ca să caute pricină autorului, sau personajelor, sau tuturor. Șoferii de taxi se iau la harță adesea cu mine sau, prin intermediul meu, cu personajele din cărțile mele. Nu numai că îmi spun că o carte ar fi trebuit să se sfârșească altfel, sau alta să nu fie scrisă deloc. Dar mai vor și să le spun personajelor, din partea lor, că au păreri periculoase, sau că ideile lor sunt trădătoare, sau că nici măcar nu știu prin ce a trecut neamul evreiesc. (pag. 92) Titlul Cum să lecuiești un fanatic creează niște așteptări, dar „leacurile” propuse de autor mi s-au părut mai degrabă teoretice și greu de pus în practică. Ar trebui ca fiecare om cu picioarele pe pământ să aibă acces la câte un fanatic (sau mai mulți) căruia să-i stimuleze imaginația, simțul umorului și al autoironiei, capacitatea de a se pune în locul altuia și, pe deasupra, să-i dea de citit Kafka, Gogol sau Shakespeare. Very unlikely. La minusurile acestui volum trec și reluarea unor idei pe parcursul celor patru părți, fapt care mi-a trezit senzația un pic supărătoare că autorul se repetă, fără a introduce completări sau unghiuri noi. La final m-am întrebat de ce Cum să lecuiești un fanatic n-a fost reunită într-un volum cu eseurile din Dragi fanatici , mai ales că tema e comună. Deloc întâmplător, unele din „simptomele” fanatismului seamănă destul de bine cu cele ale prostiei. Amos Oz nu aduce în discuție legătura dintre prostie și fanatism, poate pentru a nu tulbura și mai tare apele, dar nu mă îndoiesc că în multe cazuri sunt interconectate. Așa că vă las cu o discuție foarte mișto despre prostie dintre Pleșu și Liiceanu, care merită urmărită, indiferent de părerea pe care o aveți despre cei doi interlocutori (eu n-am niciuna și, în general, încerc să mă mențin într-un teritoriu neutru și să-mi văd de treburile mele). *Amos Oz abordează aici latura negativă a fanatismului și vorbește extrem de puțin despre nuanțele sale. Există, oare, și „fanatism pozitiv”? Conform definiției, implică o totală intoleranță față de părerile opuse, ceea ce lasă puțin spațiu de manevră. Legat de nuanțe, aflasem de la Aniela de o carte a lui Vlad Mixich, intitulată „Fanaticii. Portretele a zece oameni cu vocație”, a cărei sună promițător. Fanaticul este un mare altruist. Vrea să-ți salveze sufletul, vrea să te mântuiască, vrea să te scoată din robia păcatelor, greșelilor, fumatului, credinței sau lipsei de credință, vrea să-ți îmbunătățească alimentația sau să te vindece de năravul băuturii ori al votării cu cine nu trebuie. Într-un fel sau altul, fanaticul este mai interesat de tine decât de el însuși, pentru simplul motiv că sinele lui este foarte redus, sau chiar inexistent. (pag. 24) Evreii israelieni sunt în Israel pentru că nu există altă țară din lume pe care evreii, ca popor, să o poată numi patrie. Ca indivizi, da, însă nu ca popor, nu ca națiune. (...) Când tata era copil, în Polonia, străzile din Europa erau pline de graffiti: „Evreilor, cărați-vă în Palestina!” Când tata a mers din nou în Europa, după cincizeci de ani, zidurile erau acoperite de noi graffiti: „Evreilor, cărați-vă din Palestina!” (pag. 40) Conform statisticilor UNESCO, israelienii citesc mai mult decât oricare altă națiune de sub soare, cu excepția islandezilor – care, oricum, nu sunt sub soare. Dar, spre deosebire de oamenii din Europa, israelienii nu citesc literatură ca să se destindă sau să-și lărgească orizontul. Nici vorbă, citesc ca să se înfurie! Citesc ca să contrazică! Citesc ca să caute pricină autorului, sau personajelor, sau tuturor. Șoferii de taxi se iau la harță adesea cu mine sau, prin intermediul meu, cu personajele din cărțile mele. Nu numai că îmi spun că o carte ar fi trebuit să se sfârșească altfel, sau alta să nu fie scrisă deloc. Dar mai vor și să le spun personajelor, din partea lor, că au păreri periculoase, sau că ideile lor sunt trădătoare, sau că nici măcar nu știu prin ce a trecut neamul evreiesc. (pag. 92)"
1,http://lecturile-emei.blogspot.com/2020/03/sapte-ani-buni-etgar-keret.html,"„Șapte ani buni”, de Etgar Keret „Șapte ani buni”, de Etgar Keret Ed. Humanitas, 2018, 186 de pagini | Traducere din engleză de Ioana Miruna Voiculescu Ed. Humanitas, 2018, 186 de pagini | Traducere din engleză de Ioana Miruna Voiculescu Original: שבע השנים הטובות , 2013 | Țara: Israel Original: שבע השנים הטובות , 2013 | Țara: Israel Cu fiecare carte de un autor israelian pe care o citesc, mă apropii afectiv tot mai mult de acest spațiu îndepărtat pe care, culmea, nu-mi doresc să îl vizitez în realitate, așa cum mi s-a întâmplat când am citit cărți din Islanda sau din America de Sud. Sunt atrasă însă de viața și de mentalitatea celor care trăiesc în Israel, poate dintr-un interes mai general pentru evrei și cultura ebraică. Mai mult decât atât, scriitorii care aparțin acestei culturi par dăruiți cu un talent nemaipomenit de a spune povești, în care se amestecă, în doze variabile, sensibilitatea, umorul și fantezia. m-a cucerit cu istoriile lui fantastice, Amos Oz cu bogăția senzorială a scriiturii dense, cu acuitatea temelor sociale și psihologice, cu meditațiile sale pline de substanță, iar acum am ajuns la poveștile miniaturale și pline de haz ale lui Etgar Keret, care adaugă o nouă tușă la imaginea pe care mi-am format-o despre viața în Israel, din diferite perioade de la înființarea statului. Sper să ajung, poate chiar anul ăsta, la David Grossman și Zeruya Shalev, pe care nici eu nu-mi explic de ce-i amân de atâta vreme. Am remarcat cărțile lui Etgar Keret atunci când au apărut la Humanitas, am fost curioasă să citesc măcar una, dar ulterior mi-au ieșit din minte. Noroc cu biblioteca publică, unde cărțile uitate îmi răsar pe neașteptate în față. În autobuz, am făcut eforturi să-mi stăvilesc chicotelile, fiindcă în unele proze umorul lui Keret este irezistibil, iar tonul său jovial imprimă o notă de lejeritate până și subiectelor mai serioase, de parcă totul pe lumea asta – și atacurile teroriste, și criza financiară, și antisemitismul, și boala, și moartea – poate fi privit într-o cheie ironico-amuzantă. Sunt și câteva povestiri în care autorul supralicitează, exploatând excesiv anumite situații, iar atunci am avut într-adevăr senzația că asist la un spectacol de stand-up comedy , cum remarcă Mircea Cărtărescu pe coperta a patra. Sub stratul de umor percepi însă emoția, melancolia, neliniștea sau mâhnirea autorului, căci „Șapte ani buni” este un volum autobiografic, cu întâmplări și momente semnificative din viața lui Etgar Keret și a familiei sale. Cele 36 de proze scurte și foarte scurte (unele au mai puțin de trei pagini, însă cele mai multe reușesc să pară „pline”) sunt grupate în cicluri anuale, începând cu nașterea fiului său, Lev, și încheindu-se la scurtă vreme după moartea tatălui său, Efraim. Volumul mi se pare un bun punct de plecare pentru a-l cunoaște pe Etgar Keret, cu personalitatea lui nevrotică și mucalită, cu observațiile fine despre societatea israeliană și cu tendința de a face haz de fricile și frustrările sale, strâns legate de statutul de evreu și de teama de moarte. Întorcându-se într-o zi acasă, soția m-a găsit pe spate, ca un carcalac* mort. I-au trebuit douăzeci de minute să-și dea seama că ceva nu era în regulă cu mine, și, când a înțeles, primul lucru pe care mi l-a zis a fost: „Trebuia să te aștepți la asta”. Al doilea lucru pe care mi l-a spus a fost despre pariul pe care îl făcuse cu vărul meu din Ramat Gan că voi muri de infarct înainte să împlinesc cincizeci de ani. Potrivit soției mele, singurul lucru care l-a convins pe el să parieze bani pe longevitatea mea a fost afecțiunea puternică pe care mi-o poartă; în schimb, ea avea bunul-simț și medicina modernă de partea ei. Adevărul este că am încercat să fac yoga acum câțiva ani. La sfârșitul primului curs pentru începători, instructoarea palidă și foarte slabă a venit la mine și, pe un ton blând, dar ferm, mi-a explicat că nu eram încă pregătit să lucrez cu începătorii și că ar trebui să mă alătur unui grup „special”. Grupul special s-a dovedit a fi o mână de gravide în stadii avansate ale sarcinii. A fost chiar plăcut – pentru prima dată după mult timp, am avut burta cea mai mică din încăpere. Femeile lucrau foarte încet, gâfâind și transpirând când li se cerea să execute mișcările cele mai simple, de bază, exact ca mine. Eram sigur că mi-am găsit în sfârșit locul în lumea crudă a exercițiilor fizice. Însă grupul s-a tot micșorat: ca într-un reality show, în fiecare săptămână era eliminată câte o femeie, iar prietenele ei entuziasmate ne anunțau, cu voci tremurânde, că născuse. („Poseur”, pag. 113) Întorcându-se într-o zi acasă, soția m-a găsit pe spate, ca un carcalac* mort. I-au trebuit douăzeci de minute să-și dea seama că ceva nu era în regulă cu mine, și, când a înțeles, primul lucru pe care mi l-a zis a fost: „Trebuia să te aștepți la asta”. Al doilea lucru pe care mi l-a spus a fost despre pariul pe care îl făcuse cu vărul meu din Ramat Gan că voi muri de infarct înainte să împlinesc cincizeci de ani. Potrivit soției mele, singurul lucru care l-a convins pe el să parieze bani pe longevitatea mea a fost afecțiunea puternică pe care mi-o poartă; în schimb, ea avea bunul-simț și medicina modernă de partea ei. Adevărul este că am încercat să fac yoga acum câțiva ani. La sfârșitul primului curs pentru începători, instructoarea palidă și foarte slabă a venit la mine și, pe un ton blând, dar ferm, mi-a explicat că nu eram încă pregătit să lucrez cu începătorii și că ar trebui să mă alătur unui grup „special”. Grupul special s-a dovedit a fi o mână de gravide în stadii avansate ale sarcinii. A fost chiar plăcut – pentru prima dată după mult timp, am avut burta cea mai mică din încăpere. Femeile lucrau foarte încet, gâfâind și transpirând când li se cerea să execute mișcările cele mai simple, de bază, exact ca mine. Eram sigur că mi-am găsit în sfârșit locul în lumea crudă a exercițiilor fizice. Însă grupul s-a tot micșorat: ca într-un reality show, în fiecare săptămână era eliminată câte o femeie, iar prietenele ei entuziasmate ne anunțau, cu voci tremurânde, că născuse. („Poseur”, pag. 113) *Termenul „carcalac” nu există în DEX online, dar am aflat de pe net că înseamnă „gândac de bucătărie”. În ciuda sensului, cuvântul are o sonoritate care-mi place. „Șapte ani buni” se deschide cu ziua când Etgar Keret așteaptă pe holul spitalului nașterea fiului său, Lev, în vreme ce medicii și asistentele se ocupă de răniții dintr-un atac terorist, și se încheie, șapte ani mai târziu, cu un sandviș uman la marginea autostrăzii, în timpul unui raid aerian, când autorul și soția lui joacă rolul feliilor de pâine, iar Lev este bucata de pastramă. Fiul său devine un filtru prin care Etgar Keret observă lumea, trezindu-i noi înțelesuri și corelații, dar și noi motive de îngrijorare. Lev este prima ființă iluminată pe care o cunoaște, căci trăiește cu adevărat în prezent, fără ranchiună, fără orgoliu și fără planuri de viitor, interesat doar de satisfacerea propriilor dorințe și impulsuri imediate. Viclenia cu care Lev aranjează înțelegeri secrete îi dezvăluie ceva despre oamenii puternici care încalcă legea; Lev este cel care observă că tatăl lui nu plânge niciodată și vrea să înțeleagă de ce, și tot el stârnește o ceartă între părinți pe tema înrolării, deși e doar un puști de trei ani „care încă nu știe să-și pună chiloții singur”: mama nu e dispusă să-și dea copilul pe mâinile iresponsabile ale unui guvern care nu vrea să găsească o soluție pașnică, pe când tatăl consideră că supraviețuirea lor depinde de armată și nu e corect ca fiii altor oameni să-și sacrifice viețile, în timp ce Lev nu-și asumă niciun risc și nicio obligație. Însă doar o parte din proze au legătură cu Lev, căci autorul acoperă o paletă largă de subiecte, personaje și locuri, creând un mozaic divers și pitoresc, colorat de amănunte inedite: colecția de experiențe antisemite pe care a adunat-o în călătoriile sale prin lume, noaptea petrecută în Muzeul de Artă Contemporană din Zagreb, un Turn Eiffel construit din bețe de chibrit, un borcan de gem și o sticlă de whisky cu semnificații aparte, taximetriști morocănoși, vorbăreți sau cu o nevoie urgentă la toaletă, prima povestire pe care a scris-o la 19 ani, în timpul serviciului militar, festivaluri de literatură și cititori care-i spun că, în ebraică, prozele lui au probabil mai mult sens. Tonul meditativ și concluziile la care autorul ajunge adeseori imprimă anumitor proze un caracter de eseu. Privită prin ochii lui Keret, viața în Israel apare drept una marcată de derută și ambiguități morale, în care singura constantă rămân conflictele și atacurile teroriste, iar nimeni nu crede într-o pace posibilă în viitorul apropiat. Oamenii pendulează între încrederea în justețea cauzei lor și confuzia trezită de o populație civilă dușmană care luptă pentru independență; sunt mai conștienți de propria mortalitate și majoritatea dezvoltă tendințe agresive față de necunoscuții care încearcă să le irosească puținul timp pe care îl mai au de petrecut pe pământ . Ajuns la Taormina pentru un festival de literatură, Keret este uimit să vadă aceeași Mediterană, dar fără norul existențial negru, înspăimântător , care se întinde deasupra ei în Israel. Este de-a dreptul surprinzător cât de multe subiecte și amănunte interesante împachetează autorul în doar câteva pagini și cu câtă naturalețe transmite idei, emoții și imagini de impact. Aș fi putut rămâne cu frustrarea unor narațiuni insuficiente, dar, cu câteva excepții, povestirile mi s-au părut îndestulătoare, iar dacă un subiect sau altul mi-a trezit interesul, am căutat mai multe informații pe internet. De pildă, despre evreii ultra-ortodocși, care pentru mine au fost mereu înconjurați de mister, iar ceea ce am aflat din proza „Regretata mea soră” (una dintre preferatele mele) m-a trimis la o documentare mai amănunțită. Proza începe într-un fel remarcabil: Acum nouăsprezece ani, într-o mică sală de nunți din Bnei Brak, sora mea mai mare a murit, iar acum trăiește în cel mai strict cartier religios al Ierusalimului . Faptul că sora mea nu va citi niciodată o povestire scrisă de mine mă întristează, recunosc, dar faptul că nu țin Sabatul sau cușer o întristează pe ea și mai tare. Am scris la un moment dat o carte pentru copii și le-am dedicat-o nepoților mei. În contract, editura a fost de acord ca ilustratorul să pregătească un exemplar special în care toți bărbații au yarmulke și payot , iar fustele și mânecile femeilor sunt suficient de lungi pentru a fi considerate cuviincioase. Până la urmă însă, rabinul surorii mele, cel pe care-l consultă în chestiuni de disciplină religioasă, a respins și această versiune. Povestea pentru copii era despre un tată care fuge cu circul. Rabinul a considerat pesemne că este ceva iresponsabil și a trebuit să duc varianta „cușer” a cărții – cea la care ilustratorul lucrase multe ore cu atâta pricepere – înapoi cu mine la Tel Aviv. („Regretata mea soră”, pag. 94) Cu ocazia acestei lecturi, am adăugat și primul obiectiv pe harta Varșoviei, oraș pe care sper să-l vizitez cândva: Dom Kerete, casa de numai 120 de centimetri lățime, pe care un arhitect polonez i-a construit-o autorului în spațiul îngust dintre două clădiri – o casă care are exact proporțiile povestirilor lui: cât mai mică și minimalistă posibil . Despre casa asta e vorba în „Gem”, una dintre cele mai emoționante proze din volum, căci se leagă de copilăria mamei lui Keret, care și-a pierdut întreaga familie în ghetoul din Varșovia și a găsit puterea de a merge mai departe datorită cuvintelor tatălui ei: E misiunea ta să răzbești prin război și să te asiguri că numele nostru supraviețuiește. Pentru ca toată lumea care merge pe străzile din Varșovia să-l știe . Nu mai puțin emoționantă este povestea tatălui lui Etgar, un om de un optimism extraordinar, care încheia afaceri fără niciun sfanț în buzunar și, asemenea soției sale, era un supraviețuitor al Holocaustului. În timpul războiului, a stat ascuns împreună cu părinții săi, timp de aproape șase sute de zile, într-o groapă strâmtă din Polonia, iar mai târziu s-a împrietenit cu mafioții dintr-un oraș italian, care i-au oferit cazare gratuită într-un bordel. Povestirile în care Etgar Keret vorbește despre familia lui mi s-au părut și cele mai reușite, sau poate că au fost cele cu care am rezonat eu cel mai bine. Când eram mic, părinții îmi spuneau povești ca să adorm. În timpul celui de-al Doilea Război Mondial, poveștile spuse de părinții lor nu se găseau în cărți, pentru că nu se găseau cărți în general, așa că le inventau ei. Deveniți părinți, au continuat tradiția și, de la o vârstă foarte mică, am simțit o mândrie aparte pentru că poveștile pe care le ascultam în fiecare seară la culcare nu puteau fi cumpărate de la magazin; erau ale mele în exclusivitate. Poveștile mamei erau mereu cu pitici și zâne, în schimb (...) eroii din poveștile cu care mă adormea tata erau întotdeauna bețivi și prostituate, iar mie, copil fiind, îmi plăceau foarte mult. Încă nu știam ce e un bețiv sau o prostituată, dar recunoșteam magia, iar poveștile spuse de tata la culcare erau pline de magie și compasiune. („Perspectivă lungă”, pag. 53) Nu toate prozele din „Șapte ani buni” mi s-au părut remarcabile, dar am simțit o afinitate instantanee pentru vocea narativă și personalitatea lui Keret, așa cum se desprind din aceste frânturi de memorii. Pe la mijlocul cărții, simpatia pentru autor mi-a stârnit dorința de a-l vedea live și așa am dat peste care mi-a trezit o asemenea stare de bine, încât l-am urmărit de cel puțin zece ori. Ulterior am descoperit că scena în care muzicanții merg în urma lui pe malul mării se regăsește în povestirea „Dragoste la primul whisky”, unde aflăm circumstanțele neobișnuite, demne de un roman, în care s-au întâlnit părinții autorului, iar Shira, soția lui Etgar, face observația interesantă că modul în care s-au cunoscut cuplurile pare să conțină un indiciu despre cum își vor trăi viața împreună . Tot Shira este cea care îi spune la un moment dat lui Etgar: Viața noastră e una, iar tu o reinventezi tot timpul ca să pară mult mai interesantă . Într-adevăr, câteva proze m-au făcut să mă întreb unde se termină realitatea și unde începe ficțiunea, fiindcă am perceput în ele o doză pronunțată de irealitate, de invenție, accentuată de tendința autorului de a parodia anumite situații. Așa mi s-a părut, de pildă, „Să cadă bombele”, unde, în așteptarea unei iminente bombe nucleare care va spulbera Tel Avivul, autorul și soția lui neglijează treburile casnice și se uită toată ziua la televizorul nou-nouț cumpărat cu un împrumut la bancă. Inițial, am fost contrariată când am observat că „Șapte ani buni” a fost tradus din limba engleză, dar ulterior am aflat că volumul nu a fost publicat în ebraică, fiind destinat cititorilor din afara Israelului. Acest lucru se datorează, în parte, amănuntelor pe care autorul le dezvăluie despre viața sa personală: „Mă simt mult mai confortabil când scriu ficțiune, pentru că, indiferent cât de sincer aș fi, nu mă simt expus. În schimb, acestea sunt povești pe care le-aș putea destăinui unui străin întâlnit în tren, dar nu aș vrea să le spun prietenilor sau vecinilor.” Titlul volumului este inspirat de povestea biblică despre visul Faraonului, în care apar șapte vaci grase și șapte vaci slabe, vis pe care Iosif îl tălmăcește drept șapte ani de abundență în Egipt, urmați de șapte ani de foamete. Într-un , Keret spune că „Cei șapte ani buni au fost anii în care am fost atât fiu al tatălui meu, cât și tată al fiului meu”. De altfel, autorul a scris prima proză de non-ficțiune în ziua în care s-a născut Lev. Nu știu cum sunt povestirile din celălalt volum, „Și, deodată, cineva bate la ușă” (care n-a stârnit păreri prea bune la noi, din câte am observat), însă acum sunt și mai curioasă să le citesc, chiar dacă sunt aproape sigură că voi găsi un alt stil și tematici diferite. Poate voi regăsi, în schimb, acest mod de a privi lumea: nu dorința de a înfrumuseța realitatea, ci de a persevera în căutarea unui unghi din care urâțenia să apară într-o lumină mai blândă ."
1,https://lecturile-emei.blogspot.com/2021/03/cum-sa-lecuiesti-un-fanatic-amos-oz.html,"Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel La Amos Oz nu mai revenisem de la O poveste despre dragoste și întuneric (memoriile lui, care mi s-au părut fabuloase) și iată că, în loc să aleg un roman, așa cum aveam în plan, am continuat tot cu scrierile de non-ficțiune. Sub influența volumului Apeirogon , care m-a trimis la o documentare interminabilă despre conflictul israelo-palestinian, am luat de la bibliotecă Cum să lecuiești un fanatic , o cărțulie de dat gata într-o seară, care cuprinde două eseuri, un discurs și transcrierea unui interviu. Temele de bază sunt fanatismului și disputa dintre Israel și Palestina, însă Amos Oz atinge o mulțime de alte subiecte. Printre altele, autorul vorbește despre perioada în care a fost și el un mic fanatic, „surd la orice idee diferită de puternicul curent sionist”, despre climatul de ambivalență și contradicții în care a crescut, despre cartierul natal locuit de o mulțime de idealiști, reformatori și adepți ai filosofiei lui Tolstoi („Când am văzut prima oară portretul lui Tolstoi, pe ultima copertă a unui roman, am fost convins că e din cartierul nostru”), despre trădare („Eu cred că trădătorul este cel care se schimbă, din punctul de vedere al celor care urăsc schimbarea și nu pot concepe schimbarea, cu excepția faptului că vor să te schimbe pe tine”), despre filonul de anarhie adânc înrădăcinat în cultura evreiască: Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82) *Șoferii de taxi din Israel par să fie niște personaje remarcabile, i-am întâlnit și în volumul lui Etgar Keret, . Amos Oz propune câteva idei demne de luat în seamă, dintre care una chiar m-a surprins, pentru a recunoaște imediat că autorul are dreptate: anume că în aproape orice ființă umană se găsește o sămânță de fanatism, gata să încolțească și să ia proporții atunci când credem cu putere în ceva și simțim nevoia să-i convingem și pe cei din jur de adevărul opiniilor noastre – fie că e vorba de o opțiune politică sau religioasă, de efectele nocive ale fumatului sau ale consumului de carne, de importanța vitală a exercițiului fizic sau, mai nou, de corectitudinea politică care dă naștere unor situații aberante. Lista e imensă, practic te poți preschimba într-un mic fanatic pornind de la orice aspect al existenței (inclusiv de la încercarea de a combate fanatismul, spune Amos Oz), însă bineînțeles că unele cauze sunt mai inofensive ca altele și câteva sunt chiar folositoare pentru planetă (ecologia, protecția animalelor etc.), iar fără implicarea pătimașă a anumitor oameni, unele lucruri nu s-ar schimba niciodată în bine*. În ce mă privește, am recunoscut sămânța asta de fanatism în vehemența care m-a cuprins la protestele din 2017-2018, când cei care nu erau cu noi erau automat împotriva noastră, iar calea de mijloc nu mai exista. Lectura cărții m-a făcut să mă gândesc la starea mea mentală din acea perioadă și la alte tendințe „fanatice” pe care le-aș mai putea avea – deocamdată am identificat un oarecare potențial în domeniul reciclării selective a deșeurilor. Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82) *Amos Oz abordează aici latura negativă a fanatismului și vorbește extrem de puțin despre nuanțele sale. Există, oare, și „fanatism pozitiv”? Conform definiției, implică o totală intoleranță față de părerile opuse, ceea ce lasă puțin spațiu de manevră. Legat de nuanțe, aflasem de la Aniela de o carte a lui Vlad Mixich, intitulată „Fanaticii. Portretele a zece oameni cu vocație”, a cărei sună promițător. După cum am înțeles eu, părerile ferme și entuziasmul sunt una (căci rolul lor nu este de a influența, ci cel mult de a inspira), pe când fanatismul se manifestă atunci când pasiunea pentru o cauză sau un mod de viață depășește sfera personală și încearcă să pătrundă în ograda celorlalți, pentru a le modela existența după propriile noastre convingeri. Tendința de a uniformiza, versus acceptarea unei mari varietăți de concepții și stiluri de viață. E important să păstrăm un simț al relativismului, un simț al proporțiilor, spune Amos Oz – iar Cum să lecuiești un fanatic mi se pare utilă pentru un reality check lăuntric. Fanaticul este un mare altruist. Vrea să-ți salveze sufletul, vrea să te mântuiască, vrea să te scoată din robia păcatelor, greșelilor, fumatului, credinței sau lipsei de credință, vrea să-ți îmbunătățească alimentația sau să te vindece de năravul băuturii ori al votării cu cine nu trebuie. Într-un fel sau altul, fanaticul este mai interesat de tine decât de el însuși, pentru simplul motiv că sinele lui este foarte redus, sau chiar inexistent. (pag. 24) În ceea ce privește conflictul dintre israelieni și palestinieni, Amos Oz îl consideră unul teritorial, nicidecum religios – „o încleștare între dreptate și dreptate”, fiindcă ambele părți aduc pretenții solide și convingătoare asupra aceluiași petic de pământ pe care-l numesc patrie. Totodată, autorul observă că ambele părți sunt victime ale Europei – cea care, pe de o parte, a colonizat lumea arabă și i-a călcat în picioare cultura, iar pe de alta i-a persecutat pe evrei și i-a asasinat în masă. „Fiecare dintre părți se uită la cealaltă și vede imaginea asupritorilor din trecut”. Însă, așa cum Israelul nu poate fi transplantat într-o parte arbitrară a lumii, nici poporul palestinian nu-și poate afla un cămin în celelalte țări arabe, iar singura soluție pe care o vede Amos Oz este împărțirea teritoriului în două state naționale. Evreii israelieni sunt în Israel pentru că nu există altă țară din lume pe care evreii, ca popor, să o poată numi patrie. Ca indivizi, da, însă nu ca popor, nu ca națiune. (...) Când tata era copil, în Polonia, străzile din Europa erau pline de graffiti: „Evreilor, cărați-vă în Palestina!” Când tata a mers din nou în Europa, după cincizeci de ani, zidurile erau acoperite de noi graffiti: „Evreilor, cărați-vă din Palestina!” (pag. 40) Această soluție este un compromis dureros, spune Oz – care nu vede în compromis un semn al lipsei de integritate sau o capitulare, ci o cale către viață, opusă fanatismului. Din punctul lui de vedere, conflictul nu poate fi soluționat printr-o împăcare (direcție în care merge Apeirogon , unde, apropo, nu-mi amintesc să fi găsit informația că jumătate din populația Israelului e compusă din evrei izgoniți din țările arabe și islamice), ci printr-un „divorț echitabil” și crearea a două state împărțite după hotarele stabilite înainte de Războiul de Șase Zile din 1967. După ce am urmărit o mulțime de documentare despre sioniștii care se stabilesc în Cisiordania, cu acordul tacit al guvernului israelian, soluția propusă de Amos Oz pare tot mai puțin probabilă. Mi-a plăcut teoria că fiecare om este o peninsulă, pe jumătate legat de continent și pe jumătate întors spre ocean, căci nimeni nu se poate contopi pe deplin cu altcineva: „O jumătate legată de familie, prieteni, cultură, tradiție, țară, popor, sex, limbă și multe altele, și cealaltă jumătate dorind să fie lăsată în pace să se uite la ocean. Orice sistem social și politic care ne transformă într-o insulă, prefăcând restul omenirii în dușman sau rival, este monstruos. Condiția peninsulei este condiția corectă a omului.” Și, bineînțeles, mi-au plăcut fragmentele în care vorbește despre parcursul lui ca scriitor și concepțiile legate de scris. Conform statisticilor UNESCO, israelienii citesc mai mult decât oricare altă națiune de sub soare, cu excepția islandezilor – care, oricum, nu sunt sub soare. Dar, spre deosebire de oamenii din Europa, israelienii nu citesc literatură ca să se destindă sau să-și lărgească orizontul. Nici vorbă, citesc ca să se înfurie! Citesc ca să contrazică! Citesc ca să caute pricină autorului, sau personajelor, sau tuturor. Șoferii de taxi se iau la harță adesea cu mine sau, prin intermediul meu, cu personajele din cărțile mele. Nu numai că îmi spun că o carte ar fi trebuit să se sfârșească altfel, sau alta să nu fie scrisă deloc. Dar mai vor și să le spun personajelor, din partea lor, că au păreri periculoase, sau că ideile lor sunt trădătoare, sau că nici măcar nu știu prin ce a trecut neamul evreiesc. (pag. 92) Titlul Cum să lecuiești un fanatic creează niște așteptări, dar „leacurile” propuse de autor mi s-au părut mai degrabă teoretice și greu de pus în practică. Ar trebui ca fiecare om cu picioarele pe pământ să aibă acces la câte un fanatic (sau mai mulți) căruia să-i stimuleze imaginația, simțul umorului și al autoironiei, capacitatea de a se pune în locul altuia și, pe deasupra, să-i dea de citit Kafka, Gogol sau Shakespeare. Very unlikely. La minusurile acestui volum trec și reluarea unor idei pe parcursul celor patru părți, fapt care mi-a trezit senzația un pic supărătoare că autorul se repetă, fără a introduce completări sau unghiuri noi. La final m-am întrebat de ce Cum să lecuiești un fanatic n-a fost reunită într-un volum cu eseurile din Dragi fanatici , mai ales că tema e comună. Deloc întâmplător, unele din „simptomele” fanatismului seamănă destul de bine cu cele ale prostiei. Amos Oz nu aduce în discuție legătura dintre prostie și fanatism, poate pentru a nu tulbura și mai tare apele, dar nu mă îndoiesc că în multe cazuri sunt interconectate. Așa că vă las cu o discuție foarte mișto despre prostie dintre Pleșu și Liiceanu, care merită urmărită, indiferent de părerea pe care o aveți despre cei doi interlocutori (eu n-am niciuna și, în general, încerc să mă mențin într-un teritoriu neutru și să-mi văd de treburile mele). *Amos Oz abordează aici latura negativă a fanatismului și vorbește extrem de puțin despre nuanțele sale. Există, oare, și „fanatism pozitiv”? Conform definiției, implică o totală intoleranță față de părerile opuse, ceea ce lasă puțin spațiu de manevră. Legat de nuanțe, aflasem de la Aniela de o carte a lui Vlad Mixich, intitulată „Fanaticii. Portretele a zece oameni cu vocație”, a cărei sună promițător. Fanaticul este un mare altruist. Vrea să-ți salveze sufletul, vrea să te mântuiască, vrea să te scoată din robia păcatelor, greșelilor, fumatului, credinței sau lipsei de credință, vrea să-ți îmbunătățească alimentația sau să te vindece de năravul băuturii ori al votării cu cine nu trebuie. Într-un fel sau altul, fanaticul este mai interesat de tine decât de el însuși, pentru simplul motiv că sinele lui este foarte redus, sau chiar inexistent. (pag. 24) Evreii israelieni sunt în Israel pentru că nu există altă țară din lume pe care evreii, ca popor, să o poată numi patrie. Ca indivizi, da, însă nu ca popor, nu ca națiune. (...) Când tata era copil, în Polonia, străzile din Europa erau pline de graffiti: „Evreilor, cărați-vă în Palestina!” Când tata a mers din nou în Europa, după cincizeci de ani, zidurile erau acoperite de noi graffiti: „Evreilor, cărați-vă din Palestina!” (pag. 40) Conform statisticilor UNESCO, israelienii citesc mai mult decât oricare altă națiune de sub soare, cu excepția islandezilor – care, oricum, nu sunt sub soare. Dar, spre deosebire de oamenii din Europa, israelienii nu citesc literatură ca să se destindă sau să-și lărgească orizontul. Nici vorbă, citesc ca să se înfurie! Citesc ca să contrazică! Citesc ca să caute pricină autorului, sau personajelor, sau tuturor. Șoferii de taxi se iau la harță adesea cu mine sau, prin intermediul meu, cu personajele din cărțile mele. Nu numai că îmi spun că o carte ar fi trebuit să se sfârșească altfel, sau alta să nu fie scrisă deloc. Dar mai vor și să le spun personajelor, din partea lor, că au păreri periculoase, sau că ideile lor sunt trădătoare, sau că nici măcar nu știu prin ce a trecut neamul evreiesc. (pag. 92)"
1,https://lecturile-emei.blogspot.com/p/ce-am-citit.html,"►Mai multe detalii în ◄ ♥ Literatură străină favorită Crimă și pedeapsă, de Feodor Dostoievski , de Chingiz Aitmatov Obosit de viață, obosit de moarte, de Mo Yan , de Paweł Huelle , de Mariana Enríquez , de Andrzej Szczypiorski , de Samanta Schweblin Deșertul tătarilor, de Dino Buzzati ♥ Literatură autohtonă favorită , de Ioana Pârvulescu , de Bogdan-Alexandru Stănescu Acasă, pe Cîmpia Armaghedonului, de Marta Petreu , de Adina Popescu , de Ligia Ruscu ♥ Cele mai dificile , de Virginia Woolf Crimă și pedeapsă, de Feodor Dostoievski Obosit de viață, obosit de moarte, de Mo Yan ♥ Surprizele anului , de Chingiz Aitmatov , de Paweł Huelle , de Mariana Enríquez , de Edward Carey , de Adina Popescu ♣ Mi-au plăcut și Faces in the Crowd, de Valeria Luiselli , de Roberto Bolaño , de Adolfo Bioy Casares Povestiri din Malá Strana, de Jan Neruda Simpatizantul, de Viet Thanh Nguyen Un proiect sângeros, de Graeme Macrae Burnet Revenge: Stories, de Yōko Ogawa , de Irina Georgescu Groza Cartea năsoaselor, de Alexandra Rusu ♥ Cărți pentru copii & adolescenți , de Edward Carey , de Adina Popescu Cartea verii, de Tove Jansson Pălăria vrăjitorului, de Tove Jansson ♥ Cărți non-fiction Raiul pe pământ, de Mariusz Szczygieł Gottland, de Mariusz Szczygieł ♥ Cărți SF & fantasy The Diviners ★ Lair of Dreams, de Libba Bray Sfârșitul copilăriei, de Arthur C. Clarke Metro 2033, de Dmitri Gluhovski ♥ Cărți grafice Casa veselă. O tragicomedie de familie, de Alison Bechdel Through the Woods, de Emily Carroll ♦ Dezamăgiri (în sensul că mă așteptam la mai mult) Pereți subțiri, de Ana Maria Sandu (parțial) , de Virginia Woolf (parțial) , de Leïla Slimani (parțial) Cantica pentru Leibowitz, de Walter M. Miller Jr. ♫ O statistică ○ Cărți citite în 2017: 55 ○ Volume voluminoase: 8 peste 400 de pagini ○ Cea mai lungă carte: „Obosit de viață, obosit de moarte” (732 de pagini) ○ Literatură română: 11 ○ Cărți scrise de femei: 29 ○ Volume de proză scurtă: 9 ○ Cărți audio: 13 ►Mai multe detalii în ◄ ♥ Romane străine favorite Frații Karamazov, de Feodor Dostoievski , de Ludmila Uliţkaia , de Kim Leine , de Jón Kalman Stefánsson , de Attila Bartis , de İhsan Oktay Anar , de Iris Murdoch , de Knut Hamsun , de Kang Han , de Ian McEwan Cei care pleacă și cei ce rămân, de Elena Ferrante ♥ Romane autohtone favorite , de Mircea Cărtărescu Noapte bună, copii!, de Radu Pavel Gheo , de Ligia Ruscu , de Doina Ruști , de Matei Vișniec ♥ Proză scurtă favorită , de Bogdan Munteanu , de Adina Popescu , de Aleksandr S. Pușkin ♥ Cele mai dificile , de Mircea Cărtărescu Frații Karamazov, de Feodor Dostoievski ♥ Surprizele anului , de Attila Bartis , de İhsan Oktay Anar , de Kim Leine , de Ligia Ruscu ♣ Mi-au plăcut și To Kill a Mockingbird, de Harper Lee Novecento, de Alessandro Baricco , de Ismail Kadaré , de César Aira Hier (Ieri), de Ágota Kristóf , de J.L. Carr , de Ian McEwan , de Caroline Blackwood , de Patrick Süskind , de Irina Teodorescu , de Alina Bronsky , de Ioan T. Morar , de Simona Antonescu Flowers for Algernon, de Daniel Keyes , de Fredrik Backman ♥ Cărți pentru copii & adolescenți The Graveyard Book, de Neil Gaiman Howl's Moving Castle, de Diana Wynne Jones Neverwhere, de Neil Gaiman Stardust, de Neil Gaiman ♦ Dezamăgiri (în sensul că mă așteptam la mai mult) , de Richard Flanagan , de Anthony Doerr (parțial) , de Javier Marías (parțial) Cele patruzeci de legi ale iubirii, de Elif Shafak (parțial) ♫ O statistică ○ Cărți citite în 2016: 60 ○ Volume voluminoase: 10 peste 400 de pagini ○ Cea mai lungă carte: Frații Karamazov, 1100 de pagini ○ Literatură română: 13 ○ Cărți scrise de femei: 18 ○ Volume de proză scurtă: 4 ○ Cărți audio: 12 ►Mai multe detalii în ◄ ♥ Romane străine favorite - Héctor Abad Faciolince - Mihail Bulgakov - John Williams - Jón Kalman Stefánsson - Marina Stepnova - Meir Shalev - Elena Ferrante - Vladimir Nabokov - György Dragomán - Rabih Alameddine ♥ Romane autohtone favorite Nostalgia - Mircea Cărtărescu (recenzie și ) - Lena Constante - Bogdan Suceavă - Dan Coman - Antoaneta Ralian - Florin Bican ♥ Proză scurtă favorită - Juan Rulfo - Julian Barnes - Elizabeth Strout - Julio Cortázar ♥ Cărți de non-ficțiune favorite - Héctor Abad Faciolince - Lena Constante ♥ Cele mai dificile - Thomas Pynchon ♥ Surprizele anului - Héctor Abad Faciolince - Jón Kalman Stefánsson - Marina Stepnova - Meir Shalev - György Dragomán - Dan Coman ♣ Mi-au plăcut și - Thornton Wilder - Ludmila Uliţkaia Trilogia New-York-ului - Paul Auster - José Saramago - Margaret Atwood - Milena Agus - Thomas Pynchon - Kazuo Ishiguro - Kenzaburō Ōe - Jorge Amado ♥ Cărți pentru copii și adolescenți - Garth Nix - Philip Pullman - Louis Sachar - Florin Bican ♦ Dezamăgiri (în sensul că mă așteptam la mai mult) Fata dispărută - Gillian Flynn - Ismail Kadaré (parțial) - Orhan Pamuk (parțial) - Karl Ove Knausgård (parțial) ♫ O statistică ○ Cărți citite în 2015: 66 ○ Volume voluminoase: 8 peste 400 de pagini ○ Cea mai lungă carte: Sticletele, 1108 pagini ○ Literatură română: 10 ○ Cărţi scrise de femei: 24 ►Mai multe detalii în ◄ ♥ Romane străine favorite - José Saramago - Gabriel García Márquez - Richard Flanagan - Javier Marías - Orhan Pamuk Muntele vrăjit - Thomas Mann - Per Petterson - Romain Gary (Émile Ajar) - Ludmila Ulițkaia - José Saramago - Mo Yan - Ismail Kadaré - Mihail Şişkin - László Krasznahorkai ♥ Romane autohtone favorite – Bogdan Suceavă - Gabriela Adameșteanu - Filip Florian, Matei Florian - Dumitru Ţepeneag - Liviu G. Stan - Ovidiu Verdeş - Dan Lungu ♥ Proză scurtă favorită - Ludmila Uliţkaia - Alice Munro - Gabriel García Márquez - Ludmila Uliţkaia (Manechinele - partea a II-a) - Bruno Schulz - Javier Marías ♥ Cărți de non-ficțiune favorite - Barbara Demick (Analfabeta) - Ágota Kristof - Anamaria Smigelschi - Adina Nanu - John McGahern - Viktor E. Frankl ♥ Cele mai dificile Muntele vrăjit - Thomas Mann - Richard Flanagan ♥ Surprizele anului - Richard Flanagan - Anamaria Smigelschi - Liviu G. Stan ♣ Mi-au plăcut și - Mario Vargas Llosa - Michel Faber - Stephen Vizinczey - Twan Eng Tan - Hanne Ørstavik - Julian Barnes - Adolfo Bioy Casares - Ismail Kadaré - Nicole Krauss - Raymond Queneau - Ádám Bodor - Cormac McCarthy - Eric-Emmanuel Schmitt - Carole Martinez ♥ Cărți pentru copii & adolescenți - Ellen Raskin - Torsten Krol - Carlos Ruiz Zafón - K.J. Mecklenfeld - Mark Haddon (Parcul cioburilor) - Alina Bronsky - Neil Gaiman ♦ Dezamăgiri (în sensul că mă așteptam la mai mult) - Brian Moore - Haruki Murakami ♫ O statistică ○ Cărți citite în 2014: 85 ○ Volume voluminoase: 6 peste 400 de pagini ○ Cea mai lungă carte: Muntele vrăjit - Thomas Mann ○ Literatură română: 14 ○ Cărți scrise de femei: 23 ♥ Romane favorite - Ágota Kristof Independent People - Halldór Laxness O singurătate prea zgomotoasă - Bohumil Hrabal - Magda Szabó - Javier Marías The Book of Ebenezer Le Page - G.B. Edwards - José Donoso - Gregor von Rezzori - Juan Rulfo Poveste despre dragoste şi întuneric - Amos Oz L-am servit pe regele Angliei - Bohumil Hrabal - Halldór Laxness - Carson McCullers ♥ Proză scurtă favorită The Diving Pool: Three Novellas - Yōko Ogawa The Street of Crocodiles ( ) - Bruno Schulz Everything That Rises Must Converge - Flannery O'Connor - Roberto Bolaño ♥ Cele mai dificile - José Donoso - Norman Manea Lupul de stepă - Hermann Hesse ♥ Surprizele anului The War of Don Emmanuel's Nether Parts - Louis de Bernières ♣ Cărți mai puțin cunoscute care merită citite - Tarjei Vesaas Escadron Ghilotina - Guillermo Arriaga Nume de toreador - Luis Sepúlveda - Leo Perutz Mie nu mi-e frică - Niccolò Ammaniti - Caroline Blackwood Paradise Reclaimed - Halldór Laxness ♣ Mai puțin literare, dar captivante Atlasul norilor - David Mitchell Oryx şi Crake - Margaret Atwood - Philip K. Dick Cabaret: un roman enigmă - Lily Prior Circul nopții - Erin Morgenstern - Hugh Howey (în ciuda părţilor mai slabe) ♦ Dezamăgiri Pendulul lui Foucault - Umberto Eco Următoarea poveste - Cees Nooteboom - Lucian Dan Teodorovici Liniștea mormântului - Arnaldur Indriðason Unwind - Neal Shusterman ♫ O statistică ○ Cărți citite în 2013: 102 ○ Volume voluminoase: 8 peste 500 pagini ○ Cel mai lung roman: 1Q84, de Murakami (1300 pag.) ○ Literatură română: 4 ○ Cărţi scrise de femei: 21 ○ Romane clasice: 9 ♥ Romane favorite - Ismail Kadaré Zâtul - Tatiana Tolstaia - Halldór Laxness Dragostea în vremea holerei - Gabriel Garcí­a Márquez Bătrânul care citea romane de dragoste - Luis Sepúlveda - Roland Topor - Arto Paasilinna Cronica păsării-arc - Haruki Murakami - Oek de Jong - Niccolò Ammaniti ♥ Proză scurtă favorită Interpret de maladii - Jhumpa Lahiri Iubiri caraghioase - Milan Kundera - Ma Jian Kitchen - Banana Yoshimoto Amoc. Obsedatul - Stefan Zweig ♥ Cele mai dificile Dragostea în vremea holerei - Gabriel Garcí­a Márquez - Oek de Jong ♥ Surpriza anului - Halldór Laxness ♣ Mențiuni onorabile Casa somnului - Jonathan Coe Grădina, cenușa - Danilo Kiš Frică și cutremur - Amélie Nothomb Iubita mea Sputnik - Haruki Murakami Copilărie. Scene de viață provincială - J.M. Coetzee Istoria calviției mele - Arnon Grunberg - Yasunari Kawabata Portocalele nu sunt singurele fructe - Jeanette Winterson Badenheim 1939 - Aharon Appelfeld Lebedele sălbatice. Trei fiice ale Chinei - Jung Chang Vila Amalia - Pascal Quignard ♣ Mai puțin literare, dar captivante The Diviners - Libba Bray Mr. Vertigo - Paul Auster Viața lui Pi - Yann Martel A treisprezecea poveste - Diane Setterfield ♦ Dezamăgiri Copilul german - Camilla Läckberg Grădina uitată - Kate Morton Scurtă istorie a tractoarelor în limba ucraineană - Marina Lewycka Pe aici au trecut cuțitarii - Jennifer Egan ♫ O statistică ○ Cărți citite în 2013: 68 ○ Volume voluminoase: 7 peste 500 pagini ○ Cel mai lung roman: Grădina uitată, de Kate Morton (480 pag.) ○ Literatură română: 0 ○ Cărţi scrise de femei: 21 ○ Romane clasice: 5"
1,https://lecturile-emei.blogspot.com/p/g.html,"24 august 2016 De când mi-a dispărut, în mod miraculos, răul de mașină, am început să stau cu nasul într-o carte la fiecare călătorie cu autobuzul. Însă acum nu pot citi, este înghesuială și sunt aproape lipită de pieptul generos al unei doamne corpolente, îmbrăcată într-o rochie albă, de pânză. După câteva stații, doamna coboară, iar eu îi preiau locul privilegiat din spatele unui rând de scaune, unde se mai poate respira cât de cât. Dau să scot cartea, dar atunci o văd, și mă opresc. Văd mânuța diformă care gesticulează, împinge ochelarii pe nas, sprijină trupul la frânele bruște, în timp ce perechea ei, o mână obișnuită, ține telefonul la ureche . Urmăresc fascinată bumbii de carne rozalie, nu mai mari decât o alună, excrescențe zadarnice, acolo unde ar fi trebuit să se afle degete lungi și articulate. Trebuie să fie un defect din naștere, mă gândesc. Bărbatul care stă pe scaun, întors spre mine, a trăit toată viața împreună cu această mânuță grotescă, se vede în gesturile degajate cu care își scarpină nasul, plimbând gogoșile cărnoase în sus și-n jos, în jos și-n sus. Simt un val de greață, deși ar trebui să-mi fie milă, și totuși nu-mi pot întoarce privirea de la mânuță, parcă aștept ca unul dintre bumbi să se desprindă și să se rostogolească pe podeaua autobuzului . Cobor la prima, m i-e rușine, și nu-mi pot scoate din minte palma mică și plată, asemenea unui cactus trandafiriu plin de muguri, pe cale să se desfacă. 8 octombrie 2014 Asta este tot ce-am păstrat de la tine, o jumătate de baton de susan în zahăr caramelizat, pe care am descoperit-o pe fundul unui buzunar. Mi-a amintit de începutul primăverii și de ultima noastră călătorie la munte. Mi-ai dat jumătate din batonul tău cu gust amărui de susan aproape ars, dar eu l-am pus la păstrare într-un buzunar, mințind că nu am poftă de el chiar atunci, pentru a nu-ți strica pofta cu care mușcai dintr-al tău. Și am uitat de el. A venit toamna, am îmbrăcat din nou haina pe care o pusesem între timp în dulap, iar degetele mele au găsit batonul pe jumătate topit. Mi-a adus în nări miros de brândușe și de zăpadă topită, iar în fața ochilor mei ai răsărit tu, cu pielea netedă ca de copil, cu ochii mari și senini, cu zâmbetul tău ștrengar. Aș fi vrut tare mult să te sun și să-ți povestesc ce am găsit eu în buzunar, și apoi să râdem împreună. Dar nu se mai poate. Acolo unde ești, probabil că susanul și-a pierdut din importanța pe care o are aici, la noi, pe pământ. august 2014 Se spune că cei care pleacă primii sunt oamenii buni. Înseamnă că răutatea este un bilet pentru viață? Poate că nouă, celor rămași, ne este frică să fim buni, pentru a nu pleca, la rândul nostru, înainte de vreme. Să fim răi, deci, și poate vom trăi mai mult. Dar celor cu adevărat buni nu cred că le este frică de moarte. 1 martie 2014 Scara rulantă cade în dizgrație odată ce s-a oprit din rotirea-i lentă, care aduce la suprafață, din străfundurile călduțe ale metroului, oameni prea obosiți sau prea leneși pentru a urca pe propriile picioare. Neclintită și inutilă, scara rulantă își pierde menirea, nu trece nici măcar drept o scară adevărată. Oameni neatenți se opresc derutați în fața primei trepte de metal imobile, câțiva își retrag pasul și se îndreaptă dezamăgiți spre scările de ciment, pe care le urcă cu năduf. Altfel stau lucrurile în cazul scărilor rulante oprite de cine știe când, care nu au mai fost văzute în mișcare de multă vreme; pe măsură ce menirea lor inițială începe să cadă în uitare, ele capătă valențe de scară adevărată, sunt fixe acum și pot fi urcate, nu mai sunt ocolite și înjurate. 27 februarie 2014 O fată și un băiat așteaptă la semafor, trei lalele roșii își scot capetele roșii din ghiozdanul lui, chipul ei este pe jumătate întors. Poate că sunt iubiți sau doar prieteni buni, nu putem ști cu siguranță, pentru că mâinile lor nu se văd, poate că se țin de mână și , în acest caz, relația dintre ei este certă, dar lipsa atingerii nu înseamnă că ei nu pot fi iubiți sau chiar soți. Florile sunt pentru ea sau pentru altcineva, poate că el merge la o întâlnire și cei doi se despart acolo, la semafor, iar lalelele își continuă călătoria spre mâinile fetei care le va primi, sau poate mâinile mamei, căci rostul lor este să aducă un zâmbet pe chipul cuiva. Chiar și eu am zâmbit, deși nu erau pentru mine, fiindcă purtau în ele o fărâmă de dragoste și de joacă. 24 februarie 2014 O cană albă de porțelan sau, poate, de ceramică ordinară, cu o bordură de flori și romburi albastre, în care mama îmi aduce cafeaua în fiecare dimineață. Are un defect pe latura fără toartă, și, așa cum țin eu cana atunci când beau, cu toarta întoarsă spre mine, degetele găsesc și pipăie excrescența de ceramică, o mică porțiune în relief, neașteptată și vie pe suprafața altfel netedă a cănii. Mângâi mica umflătură cu buricele degetelor și devin conștientă de prezența cănii în mâna mea, o cană veche, care a scăpat intactă din lupta cu gravitația. Este banală și chiar urâtă, dar iată, eu o privesc și o simt. Și o țin strâns. 11 februarie 2014 Este un soare minunat de februarie și m-am oprit la ieșirea din pasajul de la Universitate, pe treptele dinspre Teatrul Național, unde îmi place să stau și să observ oamenii din când în când. La câțiva pași de mine, în dreapta, sunt două femei la vreo patruzeci de ani, care au mutre de lesbiene. Am impresia că vorbesc în franceză, și tare aș vrea să intru în vorbă, dar nu pot găsi o frază potrivită. Altădată eram mai îndrăzneață, acum îmi înghit cuvintele. La câțiva metri spre stânga, un boschetar cântă din frunză. Zâmbesc, pentru că se pricepe, iar melodia săltăreață se potrivește grozav cu primăvara timpurie. Destul de repede, însă, trilurile ascuțite pătrund prin pelicula de soare ce-mi glazurează ochii, este același cântec repetat la infinit, încât devine sâcâitor. Mă ridic, pentru că momentul solar este de-acum ruinat, îi dau boschetarului un leu și îi spun să mai învețe și alte cântece. El râde cu gura-i știrbă și-mi spune să mai trec pe acolo, pentru că o să cânte și altceva. Pe când cobor treptele spre întunericul pasajului, el începe deja o nouă melodie sprințară la frunză, iar eu mă întreb de ce nu a făcut-o mai devreme. Dar nu mă mai întorc. august 2014 1 martie 2014 27 februarie 2014 24 februarie 2014 11 februarie 2014"
1,https://lecturile-emei.blogspot.com/,"Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel La Amos Oz nu mai revenisem de la O poveste despre dragoste și întuneric (memoriile lui, care mi s-au părut fabuloase) și iată că, în loc să aleg un roman, așa cum aveam în plan, am continuat tot cu scrierile de non-ficțiune. Sub influența volumului Apeirogon , care m-a trimis la o documentare interminabilă despre conflictul israelo-palestinian, am luat de la bibliotecă Cum să lecuiești un fanatic , o cărțulie de dat gata într-o seară, care cuprinde două eseuri, un discurs și transcrierea unui interviu. Temele de bază sunt fanatismului și disputa dintre Israel și Palestina, însă Amos Oz atinge o mulțime de alte subiecte. Printre altele, autorul vorbește despre perioada în care a fost și el un mic fanatic, „surd la orice idee diferită de puternicul curent sionist”, despre climatul de ambivalență și contradicții în care a crescut, despre cartierul natal locuit de o mulțime de idealiști, reformatori și adepți ai filosofiei lui Tolstoi („Când am văzut prima oară portretul lui Tolstoi, pe ultima copertă a unui roman, am fost convins că e din cartierul nostru”), despre trădare („Eu cred că trădătorul este cel care se schimbă, din punctul de vedere al celor care urăsc schimbarea și nu pot concepe schimbarea, cu excepția faptului că vor să te schimbe pe tine”), despre filonul de anarhie adânc înrădăcinat în cultura evreiască: Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82) *Șoferii de taxi din Israel par să fie niște personaje remarcabile, i-am întâlnit și în volumul lui Etgar Keret, . Amos Oz propune câteva idei demne de luat în seamă, dintre care una chiar m-a surprins, pentru a recunoaște imediat că autorul are dreptate: anume că în aproape orice ființă umană se găsește o sămânță de fanatism, gata să încolțească și să ia proporții atunci când credem cu putere în ceva și simțim nevoia să-i convingem și pe cei din jur de adevărul opiniilor noastre – fie că e vorba de o opțiune politică sau religioasă, de efectele nocive ale fumatului sau ale consumului de carne, de importanța vitală a exercițiului fizic sau, mai nou, de corectitudinea politică care dă naștere unor situații aberante. Cum să lecuiești un fanatic , de Amos Oz Ed. Humanitas Fiction, 2011, 120 pag, traducere de Dana-Ligia Ilin Original: How to Cure a Fanatic , 2002 | Țara: Israel Vin dintr-o țară în care fiecare șofer de taxi* știe perfect cum să conducă țara și planeta, de ce n-aș ști și eu? Israelul e o colecție de dispute aprige și zgomotoase, un nesfârșit seminar stradal. Evreii au dintotdeauna obiceiul de a se contrazice. De fapt, e greu să găsești vreun evreu care e de acord cu sine însuși, deoarece toți au mintea și sufletul pline de contradicții în privința tuturor lucrurilor, toți sunt dostoievskieni tolstoieni sau invers. Și asta se întâmpla încă din zilele în care evreii de frunte obișnuiau să-l provoace pe Dumnezeu Însuși, în mod deschis. (pag. 82)"
1,https://lecturile-emei.blogspot.com/2012/12/un-cerc-in-iarba-oek-de-jong.html#more,"În primul rând, trebuie să îi mulțumesc , cel care mi-a recomandat acest roman puțin cunoscut, pe care, cel mai probabil, l-aș fi trecut cu vederea. Din câte am observat, „Un cerc în iarbă” nu este tradus în engleză, iar la noi nu a mai fost reeditat din 1991, deși ar merita să ajungă din nou pe rafturile librăriilor. Cartea autorului olandez Oek de Jong cuprinde un tablou vivant al Romei de la sfârșitul anilor '70, cu tumultuoasa ei scenă politică, culturală și socială, adusă la viață printr-o scriitură excelentă și prin personaje bine individualizate, cu voci și trăsături distincte. „Un cerc în iarbă” ne vorbește despre iubirea pasională, artă și politică, coborând în profunzimea acestor teme prin introspecții cu privire la condiția umană și menirea artistului, dar și prin reflecții despre poezie, dragoste și relațiile dintre oameni. Personajele au o viață interioară complexă, pe care autorul o urmărește în paralel cu cea exterioară, într-o narațiune densă presărată cu istorioare pitorești, cu aer de legendă, preluate din diferite părți ale Italiei. Pe fundalul tuturor acestor vieți și povești se află Roma, cu străzile ei șerpuitoare și arhitectura impresionantă, oraș a cărui evocare va stârni melancolie în sufletul celor care l-au vizitat la un moment dat. Hanna Piccard, o jurnalistă olandeză, este trimisă în 1978 la Roma, unde își aduce și cele două pisici. Aici îl întâlnește pe Joe Kurhajec, un veteran al războiului din Vietnam care își descoperise talentul de sculptor, iar prin intermediul lui îl cunoaște pe Andrea Simonetti, un poet divorțat care locuiește împreună cu fata lui în vârstă de treisprezece ani, Leda. Andrea lucrează la un proiect ambițios: un poem foarte lung, în care unul dintre personaje este inspirat de Zucarelli, directorul muzeului la care Andrea lucrează ca istoric de artă (și cât de mult mi-a plăcut momentul când Zucarelli neagă rolul care i-a fost atribuit în poem, alegând, în schimb, rolul eroului...). O dragoste chinuitoare se înfiripă între Hanna și Andrea, în ciuda diferențelor dintre ei, căci sunt separați atât prin cultura țării lor de origine, cât și prin viziunea fiecăruia asupra vieții. Romanul urmărește povestea iubirii lor impetuoase, din momentul inițierii – un început ciudat, aproape forțat –, trecând prin perioada unei adaptări dificile și până în cea din urmă etapă, pe care nu o voi dezvălui. În timp ce Hanna este energică, geloasă, suspicioasă și absorbită în totalitate de relația lor, Andrea este contemplativ, distant și câteodată crud, urmărit de teama de a-și pierde individualitatea. În afara fiicei lui, arta este componenta cea mai importantă a existenței sale, iar Andrea nu este pregătit să facă concesii nici măcar în fața dragostei. Hanna, Andrea, Leda și Zucarelli își dezvăluie pe rând lumea interioară, prin intermediul unor voci distincte și personalități bine individualizate. Leda este creativă, inteligentă și înclinată spre contemplație, asemenea tatălui ei. Zi după zi, ea lasă în urmă copilăria și se îndreaptă spre maturitate, în timp ce trăiește prima ei dragoste, pe care o revarsă asupra unui necunoscut. Fundalul politic are o importanță deosebită în acest roman: spre sfârșitul anilor 1970, Italia se afla sub amenințarea actelor teroriste comise de Brigăzile Roșii, care au culminat cu răpirea fostului prim-ministru Aldo Moro – incident real, ce a avut loc în martie 1978. Oek de Jong lansează câteva teorii interesante despre motivele care îi determină pe oameni să se revolte, având, totodată, și observații asupra evoluției consumerismului. Deși politica este un domeniu care nu mă pasionează în mod deosebit, am citit cu interes ideile autorului pe aceste teme. Mi-a luat destul de mult timp să termin acest roman, a cărui narațiune complexă nu permite o lectură grăbită; au fost și unele paragrafe mai dificile asupra cărora a trebuit să insist. Cu toate că nu este o lectură ușoară, „Un cerc în iarbă” compensează prin frumusețea aparte a scriiturii și prin introspecțiile remarcabile, care te îndeamnă la oportune momente de cugetare. Dacă voi reveni cândva la cartea lui Oek de Jong (ceea ce, de altfel, îmi doresc), o voi reciti, cel mai probabil, în aceeași manieră – doze mici, reluarea anumitor fragmente, răgaz pentru reflecție."
1,https://lecturile-emei.blogspot.com/2012/12/un-cerc-in-iarba-oek-de-jong.html,"În primul rând, trebuie să îi mulțumesc , cel care mi-a recomandat acest roman puțin cunoscut, pe care, cel mai probabil, l-aș fi trecut cu vederea. Din câte am observat, „Un cerc în iarbă” nu este tradus în engleză, iar la noi nu a mai fost reeditat din 1991, deși ar merita să ajungă din nou pe rafturile librăriilor. Cartea autorului olandez Oek de Jong cuprinde un tablou vivant al Romei de la sfârșitul anilor '70, cu tumultuoasa ei scenă politică, culturală și socială, adusă la viață printr-o scriitură excelentă și prin personaje bine individualizate, cu voci și trăsături distincte. „Un cerc în iarbă” ne vorbește despre iubirea pasională, artă și politică, coborând în profunzimea acestor teme prin introspecții cu privire la condiția umană și menirea artistului, dar și prin reflecții despre poezie, dragoste și relațiile dintre oameni. Personajele au o viață interioară complexă, pe care autorul o urmărește în paralel cu cea exterioară, într-o narațiune densă presărată cu istorioare pitorești, cu aer de legendă, preluate din diferite părți ale Italiei. Pe fundalul tuturor acestor vieți și povești se află Roma, cu străzile ei șerpuitoare și arhitectura impresionantă, oraș a cărui evocare va stârni melancolie în sufletul celor care l-au vizitat la un moment dat. Hanna Piccard, o jurnalistă olandeză, este trimisă în 1978 la Roma, unde își aduce și cele două pisici. Aici îl întâlnește pe Joe Kurhajec, un veteran al războiului din Vietnam care își descoperise talentul de sculptor, iar prin intermediul lui îl cunoaște pe Andrea Simonetti, un poet divorțat care locuiește împreună cu fata lui în vârstă de treisprezece ani, Leda. Andrea lucrează la un proiect ambițios: un poem foarte lung, în care unul dintre personaje este inspirat de Zucarelli, directorul muzeului la care Andrea lucrează ca istoric de artă (și cât de mult mi-a plăcut momentul când Zucarelli neagă rolul care i-a fost atribuit în poem, alegând, în schimb, rolul eroului...). O dragoste chinuitoare se înfiripă între Hanna și Andrea, în ciuda diferențelor dintre ei, căci sunt separați atât prin cultura țării lor de origine, cât și prin viziunea fiecăruia asupra vieții. Romanul urmărește povestea iubirii lor impetuoase, din momentul inițierii – un început ciudat, aproape forțat –, trecând prin perioada unei adaptări dificile și până în cea din urmă etapă, pe care nu o voi dezvălui. În timp ce Hanna este energică, geloasă, suspicioasă și absorbită în totalitate de relația lor, Andrea este contemplativ, distant și câteodată crud, urmărit de teama de a-și pierde individualitatea. În afara fiicei lui, arta este componenta cea mai importantă a existenței sale, iar Andrea nu este pregătit să facă concesii nici măcar în fața dragostei. Hanna, Andrea, Leda și Zucarelli își dezvăluie pe rând lumea interioară, prin intermediul unor voci distincte și personalități bine individualizate. Leda este creativă, inteligentă și înclinată spre contemplație, asemenea tatălui ei. Zi după zi, ea lasă în urmă copilăria și se îndreaptă spre maturitate, în timp ce trăiește prima ei dragoste, pe care o revarsă asupra unui necunoscut. Fundalul politic are o importanță deosebită în acest roman: spre sfârșitul anilor 1970, Italia se afla sub amenințarea actelor teroriste comise de Brigăzile Roșii, care au culminat cu răpirea fostului prim-ministru Aldo Moro – incident real, ce a avut loc în martie 1978. Oek de Jong lansează câteva teorii interesante despre motivele care îi determină pe oameni să se revolte, având, totodată, și observații asupra evoluției consumerismului. Deși politica este un domeniu care nu mă pasionează în mod deosebit, am citit cu interes ideile autorului pe aceste teme. Mi-a luat destul de mult timp să termin acest roman, a cărui narațiune complexă nu permite o lectură grăbită; au fost și unele paragrafe mai dificile asupra cărora a trebuit să insist. Cu toate că nu este o lectură ușoară, „Un cerc în iarbă” compensează prin frumusețea aparte a scriiturii și prin introspecțiile remarcabile, care te îndeamnă la oportune momente de cugetare. Dacă voi reveni cândva la cartea lui Oek de Jong (ceea ce, de altfel, îmi doresc), o voi reciti, cel mai probabil, în aceeași manieră – doze mici, reluarea anumitor fragmente, răgaz pentru reflecție."
1,https://lecturile-emei.blogspot.com/2013/04/obscena-pasare-noptii-jose-donoso.html#more,"De unde ar trebui să încep pentru a vorbi despre ? Senzația pe care am experimentat-o, încă de la început, a fost o confuzie adâncă - nu puteam înțelege cine erau toate acele personaje, cine vorbea într-un moment sau altul, nici măcar cine era naratorul. Încet-încet, cu hârtie și creion alături, am început să pătrund în jungla densă și haotică a acestui roman. Un realism magic pur, în care nu putem face distincția între imaginar și real; cheia pare să fie ascunsă pe undeva, în străfundurile labirintice ale poveștii. Aproape că am putut auzi această carte respirând, asemenea unei ființe hidoase cu formă schimbătoare, înfășurată cu grijă în mai multe straturi de fantasmagorii, începând să semene cu miticul al străvechilor chilieni - un monstru diform, cu toate cele nouă orificii cusute și obstrucționate, cu unul dintre picioare întors invers, peste umăr. Obscena pasăre a nopții este un roman grotesc, misterios, plin de poezie și depravare, încâlcit și aproape ermetic, dar hipnotizant. Este, totodată, și cel mai dificil roman pe care l-am citit până acum. În cea mai mare parte a timpului m-am simțit ca și cum aș fi plutit în interiorul unui coșmar hidos, într-o incintă cu ușile și ferestrele zidite, fără a putea găsi drumul spre ieșire. Dacă, din întâmplare, eram expulzată înapoi la realitate, mă vedeam silită, sub imperiul unei fascinații teribile, să mă adâncesc, din nou, în lumea confuză și stranie a păsării obscene. Au existat, din fericire, și momente în care am simțit că înțeleg , însă abia după o recitire a romanului voi ajunge, poate, mai aproape de sensul întregii povești. Editura: Leda, 2011 Număr de pagini: 606 Traducere: Dan Munteanu Colán"
1,https://lecturile-emei.blogspot.com/2013/04/obscena-pasare-noptii-jose-donoso.html,"De unde ar trebui să încep pentru a vorbi despre ? Senzația pe care am experimentat-o, încă de la început, a fost o confuzie adâncă - nu puteam înțelege cine erau toate acele personaje, cine vorbea într-un moment sau altul, nici măcar cine era naratorul. Încet-încet, cu hârtie și creion alături, am început să pătrund în jungla densă și haotică a acestui roman. Un realism magic pur, în care nu putem face distincția între imaginar și real; cheia pare să fie ascunsă pe undeva, în străfundurile labirintice ale poveștii. Aproape că am putut auzi această carte respirând, asemenea unei ființe hidoase cu formă schimbătoare, înfășurată cu grijă în mai multe straturi de fantasmagorii, începând să semene cu miticul al străvechilor chilieni - un monstru diform, cu toate cele nouă orificii cusute și obstrucționate, cu unul dintre picioare întors invers, peste umăr. Obscena pasăre a nopții este un roman grotesc, misterios, plin de poezie și depravare, încâlcit și aproape ermetic, dar hipnotizant. Este, totodată, și cel mai dificil roman pe care l-am citit până acum. În cea mai mare parte a timpului m-am simțit ca și cum aș fi plutit în interiorul unui coșmar hidos, într-o incintă cu ușile și ferestrele zidite, fără a putea găsi drumul spre ieșire. Dacă, din întâmplare, eram expulzată înapoi la realitate, mă vedeam silită, sub imperiul unei fascinații teribile, să mă adâncesc, din nou, în lumea confuză și stranie a păsării obscene. Au existat, din fericire, și momente în care am simțit că înțeleg , însă abia după o recitire a romanului voi ajunge, poate, mai aproape de sensul întregii povești. Editura: Leda, 2011 Număr de pagini: 606 Traducere: Dan Munteanu Colán"
1,https://lecturile-emei.blogspot.com/2014/02/pravaliile-de-scortisoara-street-of.html#more,"After tidying up, Adela would plunge the rooms into semidarkness by drawing down the linen blinds. All colors immediately fell an octave lower, the room filled with shadows, as if it had sunk to the bottom of the sea and the light was reflected in mirrors of green water — and the heat of the day began to breathe on the blinds as they stirred slightly in their daydreams. [...] Everyone in this golden day wore that grimace of heat — as if the sun had forced his worshipers to wear identical masks of gold. * *** Ceva mai târziu, martie 2014 : am găsit, între timp, ediția românească, dar trebuie să spun, cu părere de rău, că prefer traducerea în engleză. Iată și varianta în română a pasajului de mai sus (observați repetarea cuvintelor „umbră” și „aurie” și brusca dispariție a farmecului din text): După ce mătura, Adela trăgea storurile de pânză și cufunda camerele în umbră. Atunci culorile coborau cu o octavă mai jos, camera se umplea de umbră, cufundată parcă în lumina unui adânc de mare, reflectată și mai tulbure în oglinzile verzi, iar întreaga arșiță a zilei respira în storurile ușor unduite de visarea după-amiezii. [...] Toți cei care înotau în ziua aceea aurie aveau aceeași grimasă, grimasa arșiței, de parcă soarele le-ar fi pus adepților săi o singură mască - masca aurie a frăției soarelui. (p. 14) ***Și traducerea „oficială” în română, căci cea de mai sus îmi aparține: materia încătușată, materia împilată, care nu știe ce este și pentru ce există, unde duce gestul care i-a fost dat odată pentru totdeauna. (p. 56) *** Când povestirile lui Bruno Schulz au fost reeditate în Polonia în 1957, traduse în franceză şi germană şi aclamate pretutindeni de o nouă generaţie de cititori cărora le era total necunoscut, au fost făcute încercări pentru a plasa opera scriitorului în cadrul literaturii poloneze, pentru a găsi similitudini sau origini, pentru a-l putea explica în termenii uneia sau alteia dintre teoriile literare. Această sarcină s-a dovedit a fi imposibilă. Schulz a fost un om singuratic, care a trăit izolat, în lumea viselor sale şi a amintirilor din copilărie, dotat cu o asemenea senzualitate şi sensibiliate de reacţie la stimuli psihici încât, cel mai probabil, acestea şi-au putut găsi o rezolvare doar prin intermediul creaţiei artistice - un vulcan, fumegând în tăcere în izolarea unui oraş adormit de provincie."
1,https://lecturile-emei.blogspot.com/2014/02/pravaliile-de-scortisoara-street-of.html,"After tidying up, Adela would plunge the rooms into semidarkness by drawing down the linen blinds. All colors immediately fell an octave lower, the room filled with shadows, as if it had sunk to the bottom of the sea and the light was reflected in mirrors of green water — and the heat of the day began to breathe on the blinds as they stirred slightly in their daydreams. [...] Everyone in this golden day wore that grimace of heat — as if the sun had forced his worshipers to wear identical masks of gold. * *** Ceva mai târziu, martie 2014 : am găsit, între timp, ediția românească, dar trebuie să spun, cu părere de rău, că prefer traducerea în engleză. Iată și varianta în română a pasajului de mai sus (observați repetarea cuvintelor „umbră” și „aurie” și brusca dispariție a farmecului din text): După ce mătura, Adela trăgea storurile de pânză și cufunda camerele în umbră. Atunci culorile coborau cu o octavă mai jos, camera se umplea de umbră, cufundată parcă în lumina unui adânc de mare, reflectată și mai tulbure în oglinzile verzi, iar întreaga arșiță a zilei respira în storurile ușor unduite de visarea după-amiezii. [...] Toți cei care înotau în ziua aceea aurie aveau aceeași grimasă, grimasa arșiței, de parcă soarele le-ar fi pus adepților săi o singură mască - masca aurie a frăției soarelui. (p. 14) ***Și traducerea „oficială” în română, căci cea de mai sus îmi aparține: materia încătușată, materia împilată, care nu știe ce este și pentru ce există, unde duce gestul care i-a fost dat odată pentru totdeauna. (p. 56) *** Când povestirile lui Bruno Schulz au fost reeditate în Polonia în 1957, traduse în franceză şi germană şi aclamate pretutindeni de o nouă generaţie de cititori cărora le era total necunoscut, au fost făcute încercări pentru a plasa opera scriitorului în cadrul literaturii poloneze, pentru a găsi similitudini sau origini, pentru a-l putea explica în termenii uneia sau alteia dintre teoriile literare. Această sarcină s-a dovedit a fi imposibilă. Schulz a fost un om singuratic, care a trăit izolat, în lumea viselor sale şi a amintirilor din copilărie, dotat cu o asemenea senzualitate şi sensibiliate de reacţie la stimuli psihici încât, cel mai probabil, acestea şi-au putut găsi o rezolvare doar prin intermediul creaţiei artistice - un vulcan, fumegând în tăcere în izolarea unui oraş adormit de provincie."
1,https://lecturile-emei.blogspot.com/2014/02/pedro-paramo-juan-rulfo.html#more,"La finalul multor zile și după un document de 70 de pagini plin de cuvinte noi, am reușit să termin Pedro Páramo , prima mea lectură în limba spaniolă (mă refer la un roman, căci mai citisem Cartea întrebărilor a lui Pablo Neruda). Mă simt de parcă am câștigat un premiu, serios! Lăsând mulțumirea de sine la o parte, nu sunt sigură că am ales totuși cartea potrivită. Pe lângă înțelegerea mea limitată a limbii spaniole, subiectul romanului mi-a adâncit și mai mult confuzia lecturii. Am trecut prin stări alternative de frustrare și încântare, pendulând între dorința de a citi mai repede și bucuria de a înțelege în sfârșit ce se întâmplă în acest roman. Pe de altă parte, ritmul lent al lecturii m-a determinat să mestec pe îndelete minunata sonoritate spaniolă. În Pedro Páramo , această limbă plină de muzicalitate, ajunsă în mâinile magice ale lui Juan Rulfo , respiră poezie prin fiecare cuvânt . Datorită incursiunii mele fragmentate în acest roman, mă gândesc și acum la el ca la un vis sau la o secvență halucinatorie, desprinsă parcă din Twin Peaks -ul lui David Lynch, unde flash-uri de lumină dezvăluie pe neașteptate oameni ciudați și situații stranii. Sau poate că am reușit să deslușesc , în ciuda pasului de melc (sau tocmai datorită lui), fascinația pe care povestea lui Juan Rulfo a stârnit-o în mintea atâtor cititori iluștri. Realitatea, sau ceea ce noi credem că este realitate, se deplasează dintr-odată într-un alt timp și într-un alt loc, transformând romanul într-un gigantic cub Rubik cu toate culorile amestecate. Pedro Páramo m-a dus un pic cu gândul la romanul lui José Donoso, , deși acesta din urmă este un melanj nebunesc de situații și personalități încâlcite, cu o poveste mult mai confuză decât a romanului de față. După moartea mamei, Juan Preciado sosește în Comala pentru a-și găsi tatăl, Pedro Páramo, dar este întâmpinat de un sat aparent părăsit, arid și pustiit, mai fierbinte decât iadul, cu totul diferit de locul minunat, mustind de viață, pe care-l cunoscuse din amintirile mamei sale. Juan aude murmure și voci ce par să izvorască d in ziduri și din pietre, dar cu toate acestea nu zărește pe nimeni, iar străzile și piațetele rămân pustii . Treptat, în circumstanțe stranii, îi întâlnește pe câțiva dintre locuitorii Comalei, femei și bărbați în vârstă care se poartă ciudat și uneori dispar fără urmă. Mulți dintre ei au cunoscut-o pe Dolores, mama lui Juan, iar una dintre bătrâne știa deja de sosirea lui Juan. Am fost fascina tă de peregrinările lui Juan Preciado prin Comala - scene halucinante care dezvăluie o lume magică, obsedantă, cu o puternică amprentă suprarealistă. Acest fir narativ este întrerupt de ecouri dintr-o altă lume - pe un fundal luxuriant de ploaie și de vegetație, auzim gândurile unui alt personaj, ascuns și misterios la început ; treptat, aflăm evenimente disparate care s-au întâmplat cu mult timp în urmă, pe vremea lui Pedro Páramo, când Comala era o așezare plină de viață. Oamenii pe care îi întâlnește Juan populează atât trecutul, cât și prezentul, granița temporală devine neclară, dar lucrurile încep să se așeze pe măsură ce înaintăm în poveste . Din fragmente împrăștiate, asemănătoare pieselor unui puzzle, reconstituim povestea lui Pedro Páramo, un mexican bogat, crud și despotic, care se căsătorește cu Dolores numai pentru a scăpa de datorii. Singura lui slăbiciune este iubirea pentru Susana San Juan, femeia de care este îndrăgostit din copilărie, dar care nu poate fi niciodată a lui. Deși protagonist al acestui roman (mai ales în cea de-a doua parte), Pedro Páramo este un personaj imposibil de iubit, un anti-erou care mi-a stârnit câteva accese de ură, știrbindu-mi un pic din plăcerea lecturii. Î n spaniolă, páramo înseamnă pământ necultivat , un nume care își îndeplinește sensul atunci când Pedro influențează destinul Comalei, transformând-o dintr-o așezare vie într-una pustie, cu un trecut apăsător, încărcat de viciu și crimă. Dar, până la urmă, chiar așa este Mexicul - un amestec de lucruri fascinante și detestabile, un melanj pitoresc și totodată puțin înfricoșător, peste care tronează obsesia mexicanilor față de moarte, obsesie care saturează din plin acest roman. Iubesc realismul magic, iar romanul lui Juan Rulfo a avut, se pare, o influență semnificativă asupra acestui gen literar. De asemenea, iubesc Mexicul (chiar dacă de la distanță), iar dacă voi vizita vreodată această țară, aș vrea să fiu acolo pentru Día de Muertos , petrecându-mi noaptea într-un cimitir inundat de lumini, laolaltă cu oamenii locului. Încheind cu o notă de umor negru (și vă rog să nu citiți mai departe dacă nu cunoașteți romanul), sper să mă aflu deasupra, și nu dedesubt, precum Juan Preciado. *** Pedro Páramo a fost publicat în 1955 și este a doua carte a lui Juan Rulfo, după , o colecție de proză scurtă apărută în 1953. Autorul a rămas în istoria literaturii doar prin aceste două volume, datorită influenței majore pe care a avut-o asupra dezvoltării realismului magic. Jorge Luis Borges considera una dintre cele mai bune cărți ale literaturii universale, iar Gabriel García Márquez spunea că nu a mai încercat asemenea senzații de când a citit lui Kafka. Editura: RAO, 2006 Număr de pagini: 192 Traducere: Ileana Scipione"
1,https://lecturile-emei.blogspot.com/2014/02/pedro-paramo-juan-rulfo.html,"La finalul multor zile și după un document de 70 de pagini plin de cuvinte noi, am reușit să termin Pedro Páramo , prima mea lectură în limba spaniolă (mă refer la un roman, căci mai citisem Cartea întrebărilor a lui Pablo Neruda). Mă simt de parcă am câștigat un premiu, serios! Lăsând mulțumirea de sine la o parte, nu sunt sigură că am ales totuși cartea potrivită. Pe lângă înțelegerea mea limitată a limbii spaniole, subiectul romanului mi-a adâncit și mai mult confuzia lecturii. Am trecut prin stări alternative de frustrare și încântare, pendulând între dorința de a citi mai repede și bucuria de a înțelege în sfârșit ce se întâmplă în acest roman. Pe de altă parte, ritmul lent al lecturii m-a determinat să mestec pe îndelete minunata sonoritate spaniolă. În Pedro Páramo , această limbă plină de muzicalitate, ajunsă în mâinile magice ale lui Juan Rulfo , respiră poezie prin fiecare cuvânt . Datorită incursiunii mele fragmentate în acest roman, mă gândesc și acum la el ca la un vis sau la o secvență halucinatorie, desprinsă parcă din Twin Peaks -ul lui David Lynch, unde flash-uri de lumină dezvăluie pe neașteptate oameni ciudați și situații stranii. Sau poate că am reușit să deslușesc , în ciuda pasului de melc (sau tocmai datorită lui), fascinația pe care povestea lui Juan Rulfo a stârnit-o în mintea atâtor cititori iluștri. Realitatea, sau ceea ce noi credem că este realitate, se deplasează dintr-odată într-un alt timp și într-un alt loc, transformând romanul într-un gigantic cub Rubik cu toate culorile amestecate. Pedro Páramo m-a dus un pic cu gândul la romanul lui José Donoso, , deși acesta din urmă este un melanj nebunesc de situații și personalități încâlcite, cu o poveste mult mai confuză decât a romanului de față. După moartea mamei, Juan Preciado sosește în Comala pentru a-și găsi tatăl, Pedro Páramo, dar este întâmpinat de un sat aparent părăsit, arid și pustiit, mai fierbinte decât iadul, cu totul diferit de locul minunat, mustind de viață, pe care-l cunoscuse din amintirile mamei sale. Juan aude murmure și voci ce par să izvorască d in ziduri și din pietre, dar cu toate acestea nu zărește pe nimeni, iar străzile și piațetele rămân pustii . Treptat, în circumstanțe stranii, îi întâlnește pe câțiva dintre locuitorii Comalei, femei și bărbați în vârstă care se poartă ciudat și uneori dispar fără urmă. Mulți dintre ei au cunoscut-o pe Dolores, mama lui Juan, iar una dintre bătrâne știa deja de sosirea lui Juan. Am fost fascina tă de peregrinările lui Juan Preciado prin Comala - scene halucinante care dezvăluie o lume magică, obsedantă, cu o puternică amprentă suprarealistă. Acest fir narativ este întrerupt de ecouri dintr-o altă lume - pe un fundal luxuriant de ploaie și de vegetație, auzim gândurile unui alt personaj, ascuns și misterios la început ; treptat, aflăm evenimente disparate care s-au întâmplat cu mult timp în urmă, pe vremea lui Pedro Páramo, când Comala era o așezare plină de viață. Oamenii pe care îi întâlnește Juan populează atât trecutul, cât și prezentul, granița temporală devine neclară, dar lucrurile încep să se așeze pe măsură ce înaintăm în poveste . Din fragmente împrăștiate, asemănătoare pieselor unui puzzle, reconstituim povestea lui Pedro Páramo, un mexican bogat, crud și despotic, care se căsătorește cu Dolores numai pentru a scăpa de datorii. Singura lui slăbiciune este iubirea pentru Susana San Juan, femeia de care este îndrăgostit din copilărie, dar care nu poate fi niciodată a lui. Deși protagonist al acestui roman (mai ales în cea de-a doua parte), Pedro Páramo este un personaj imposibil de iubit, un anti-erou care mi-a stârnit câteva accese de ură, știrbindu-mi un pic din plăcerea lecturii. Î n spaniolă, páramo înseamnă pământ necultivat , un nume care își îndeplinește sensul atunci când Pedro influențează destinul Comalei, transformând-o dintr-o așezare vie într-una pustie, cu un trecut apăsător, încărcat de viciu și crimă. Dar, până la urmă, chiar așa este Mexicul - un amestec de lucruri fascinante și detestabile, un melanj pitoresc și totodată puțin înfricoșător, peste care tronează obsesia mexicanilor față de moarte, obsesie care saturează din plin acest roman. Iubesc realismul magic, iar romanul lui Juan Rulfo a avut, se pare, o influență semnificativă asupra acestui gen literar. De asemenea, iubesc Mexicul (chiar dacă de la distanță), iar dacă voi vizita vreodată această țară, aș vrea să fiu acolo pentru Día de Muertos , petrecându-mi noaptea într-un cimitir inundat de lumini, laolaltă cu oamenii locului. Încheind cu o notă de umor negru (și vă rog să nu citiți mai departe dacă nu cunoașteți romanul), sper să mă aflu deasupra, și nu dedesubt, precum Juan Preciado. *** Pedro Páramo a fost publicat în 1955 și este a doua carte a lui Juan Rulfo, după , o colecție de proză scurtă apărută în 1953. Autorul a rămas în istoria literaturii doar prin aceste două volume, datorită influenței majore pe care a avut-o asupra dezvoltării realismului magic. Jorge Luis Borges considera una dintre cele mai bune cărți ale literaturii universale, iar Gabriel García Márquez spunea că nu a mai încercat asemenea senzații de când a citit lui Kafka. Editura: RAO, 2006 Număr de pagini: 192 Traducere: Ileana Scipione"
1,https://lecturile-emei.blogspot.com/2013/06/tarfe-asasine-roberto-bolano.html#more,"► „Târfe asasine”, de Roberto Bolaño ◄ Ed. Curtea Veche, 2009, 211 pag. | Traducere: Alina Cantacuzino Titlu original: „Putas asesinas”, 2001 | Țara: Chile „Târfe asasine” a fost prima mea incursiune în proza, fie ea scurtă sau lungă, a chilianului Roberto Bolaño și trebuie să spun că am fost fermecată de imaginația și de talentul său de povestitor. Mi-a plăcut senzația de visare care m-a cuprins pe măsură ce mă adânceam în povestirile din acest volum, ca și cum aș fi stat împreună cu autorul lângă un foc de tabără, iar el, aflat pe punctul de a adormi și fără a duce poveștile la capăt , mi-ar fi murmurat întâmplări din viața reală, în care s-au insinuat o sumedenie de amănunte fabulate. Prozele din „Târfe asasine” sunt, în cea mai mare parte, lipsite de un final concret – fapt care m-a cam deranjat la început, însă ulterior am descoperit un farmec aparte în acest văl de mister și de neîmplinire, ca și cum poveștile ar fi putut continua ceva mai încolo, după o pauză. Personificând diferite caractere, dar lăsând impresia că își păstrează, de cele mai multe ori, identitatea, Bolaño se oprește asupra unor întâmplări de viață disparate, banale sau extraordinare, cu temă literară, erotică sau chiar microbistă. Două dintre ele sunt relatate de către B, un alter-ego al scriitorului care revine și în alte volume, iar majoritatea sunt narate la persoana întâi singular, ceea ce întărește senzația de confesiune. Singura care rupe acest tipar este chiar „Târfe asasine”, care curge sub forma unui monolog și este, totodată, singura povestire în care protagonistul este de sex opus: o femeie (nu neapărat târfă și nici ucigaș de profesie, sau poate că da) care a răpit un bărbat necunoscut, zărit la televizor, la finalul unui meci de fotbal. Femeile sunt târfe ucigașe, Max, sunt maimuțe rebegite de frig care se uită în zare dintr-un copac bolnav, prințese care te caută în întuneric, plângând, atente la cuvinte pe care nu le vor putea rosti niciodată. Trăim în echivoc și în echivoc ne planificăm ciclul vieții. Personajele lui Bolaño sunt fie obişnuite, fie ieşite din comun, aşa cum este cazul protagonistului din Prefigurarea lui Lalo Cura („la locura”, adică nebunia, v-ați prins?), a cărui mamă este actriță în filme porno, fapt care îi pare fiului la fel de normal ca traficul de droguri. În schimb, el este preocupat într-un mod obsesiv de Pajarito Gómez, un actor porno înzestrat cu un tremur interior care vrăjea audiența. Întoarcerea , una dintre cele două povestiri cu tentă supranaturală, este relatată din punctul de vedere al unei fantome (sau, de ce nu, al unui spirit) care își urmează trupul lipsit de viață, intrând astfel în câteva situații imprevizibile. Este una dintre prozele care mi-au plăcut cel mai mult, în ciuda unei scene destul de grotești, care implică tocmai cadavrul (mă atrag subiectele ceva mai sumbre, trebuie să recunosc). Cealaltă povestire cu tentă fantastică este Întâlnire cu Enrique Lihn , despre visul în care naratorul l-a întâlnit pe scriitorul chilian decedat. Buba relatează povestea uimitoare a unor jucători de fotbal care încep să câștige meciurile la care participă, în aparență datorită ritualurilor stranii performate de un coechipier african. De regulă, evit să citesc orice are legătură cu sportul, însă Bolaño a reușit să scrie despre fotbal fără să mă plictisească. În Fotografii , Arturo Belano (protagonistul din „Detectivii sălbatici”) se află undeva în Africa și frunzărește o antologie reală a poeziei franceze („La poésie contemporaine de langue française depuis 1945”), ocazie pentru a comenta asupra poeților şi a scrierilor lor, la fel cum face și în Vagabond în Franța și în Belgia . Trebuie să recunosc că majoritatea numelor menționate îmi erau necunoscute, dar aș putea să urmez exemplul unora dintre cititori, care, în loc să fie intimidați, iau aceste referințe drept recomandări pentru viitoarele lecturi. Am început să caut informații despre ceea ce ar putea fi real în aceste povestiri: tatăl lui Bolaño a fost boxer – adevărat; mama sa a fost un star porno – fals; s-a mutat cu întreaga familie în Ciudad de Mexico – adevărat; a fost arestat sub suspiciunea de a fi terorist, apoi eliberat, fără a fi fost torturat – incert (această experiență este descrisă în Carnet de bal ); a vagabondat prin Franța, Belgia și Spania – adevărat; a jucat fotbal – cel mai probabil; s-a căsătorit cu o femeie catalană și s-a stabilit lângă Barcelona – adevărat; Nicanor Parra este scriitorul chilian favorit – adevărat; a avut o experiență mistică – cine poate ști? (În limba engleză, povestirile din acest volum se regăsesc în două colecții separate, Last Evenings on Earth și The Return , pe când traducerea românească este fidelă ediției originale, de limbă spaniolă.) Femeile sunt târfe ucigașe, Max, sunt maimuțe rebegite de frig care se uită în zare dintr-un copac bolnav, prințese care te caută în întuneric, plângând, atente la cuvinte pe care nu le vor putea rosti niciodată. Trăim în echivoc și în echivoc ne planificăm ciclul vieții."
1,https://lecturile-emei.blogspot.com/2013/06/tarfe-asasine-roberto-bolano.html,"► „Târfe asasine”, de Roberto Bolaño ◄ Ed. Curtea Veche, 2009, 211 pag. | Traducere: Alina Cantacuzino Titlu original: „Putas asesinas”, 2001 | Țara: Chile „Târfe asasine” a fost prima mea incursiune în proza, fie ea scurtă sau lungă, a chilianului Roberto Bolaño și trebuie să spun că am fost fermecată de imaginația și de talentul său de povestitor. Mi-a plăcut senzația de visare care m-a cuprins pe măsură ce mă adânceam în povestirile din acest volum, ca și cum aș fi stat împreună cu autorul lângă un foc de tabără, iar el, aflat pe punctul de a adormi și fără a duce poveștile la capăt , mi-ar fi murmurat întâmplări din viața reală, în care s-au insinuat o sumedenie de amănunte fabulate. Prozele din „Târfe asasine” sunt, în cea mai mare parte, lipsite de un final concret – fapt care m-a cam deranjat la început, însă ulterior am descoperit un farmec aparte în acest văl de mister și de neîmplinire, ca și cum poveștile ar fi putut continua ceva mai încolo, după o pauză. Personificând diferite caractere, dar lăsând impresia că își păstrează, de cele mai multe ori, identitatea, Bolaño se oprește asupra unor întâmplări de viață disparate, banale sau extraordinare, cu temă literară, erotică sau chiar microbistă. Două dintre ele sunt relatate de către B, un alter-ego al scriitorului care revine și în alte volume, iar majoritatea sunt narate la persoana întâi singular, ceea ce întărește senzația de confesiune. Singura care rupe acest tipar este chiar „Târfe asasine”, care curge sub forma unui monolog și este, totodată, singura povestire în care protagonistul este de sex opus: o femeie (nu neapărat târfă și nici ucigaș de profesie, sau poate că da) care a răpit un bărbat necunoscut, zărit la televizor, la finalul unui meci de fotbal. Femeile sunt târfe ucigașe, Max, sunt maimuțe rebegite de frig care se uită în zare dintr-un copac bolnav, prințese care te caută în întuneric, plângând, atente la cuvinte pe care nu le vor putea rosti niciodată. Trăim în echivoc și în echivoc ne planificăm ciclul vieții. Personajele lui Bolaño sunt fie obişnuite, fie ieşite din comun, aşa cum este cazul protagonistului din Prefigurarea lui Lalo Cura („la locura”, adică nebunia, v-ați prins?), a cărui mamă este actriță în filme porno, fapt care îi pare fiului la fel de normal ca traficul de droguri. În schimb, el este preocupat într-un mod obsesiv de Pajarito Gómez, un actor porno înzestrat cu un tremur interior care vrăjea audiența. Întoarcerea , una dintre cele două povestiri cu tentă supranaturală, este relatată din punctul de vedere al unei fantome (sau, de ce nu, al unui spirit) care își urmează trupul lipsit de viață, intrând astfel în câteva situații imprevizibile. Este una dintre prozele care mi-au plăcut cel mai mult, în ciuda unei scene destul de grotești, care implică tocmai cadavrul (mă atrag subiectele ceva mai sumbre, trebuie să recunosc). Cealaltă povestire cu tentă fantastică este Întâlnire cu Enrique Lihn , despre visul în care naratorul l-a întâlnit pe scriitorul chilian decedat. Buba relatează povestea uimitoare a unor jucători de fotbal care încep să câștige meciurile la care participă, în aparență datorită ritualurilor stranii performate de un coechipier african. De regulă, evit să citesc orice are legătură cu sportul, însă Bolaño a reușit să scrie despre fotbal fără să mă plictisească. În Fotografii , Arturo Belano (protagonistul din „Detectivii sălbatici”) se află undeva în Africa și frunzărește o antologie reală a poeziei franceze („La poésie contemporaine de langue française depuis 1945”), ocazie pentru a comenta asupra poeților şi a scrierilor lor, la fel cum face și în Vagabond în Franța și în Belgia . Trebuie să recunosc că majoritatea numelor menționate îmi erau necunoscute, dar aș putea să urmez exemplul unora dintre cititori, care, în loc să fie intimidați, iau aceste referințe drept recomandări pentru viitoarele lecturi. Am început să caut informații despre ceea ce ar putea fi real în aceste povestiri: tatăl lui Bolaño a fost boxer – adevărat; mama sa a fost un star porno – fals; s-a mutat cu întreaga familie în Ciudad de Mexico – adevărat; a fost arestat sub suspiciunea de a fi terorist, apoi eliberat, fără a fi fost torturat – incert (această experiență este descrisă în Carnet de bal ); a vagabondat prin Franța, Belgia și Spania – adevărat; a jucat fotbal – cel mai probabil; s-a căsătorit cu o femeie catalană și s-a stabilit lângă Barcelona – adevărat; Nicanor Parra este scriitorul chilian favorit – adevărat; a avut o experiență mistică – cine poate ști? (În limba engleză, povestirile din acest volum se regăsesc în două colecții separate, Last Evenings on Earth și The Return , pe când traducerea românească este fidelă ediției originale, de limbă spaniolă.) Femeile sunt târfe ucigașe, Max, sunt maimuțe rebegite de frig care se uită în zare dintr-un copac bolnav, prințese care te caută în întuneric, plângând, atente la cuvinte pe care nu le vor putea rosti niciodată. Trăim în echivoc și în echivoc ne planificăm ciclul vieții."
1,https://lecturile-emei.blogspot.com/2013/07/degete-mici-filip-florian.html#more,"► „Degete mici”, de Filip Florian ◄ Ed. Polirom, 2011, 192 pag., colecția TOP 10+ Până la „Degete mici”, nu mai citisem de multă vreme o carte a unui autor român și trebuie să-i mulțumesc prietenei care mi-a dăruit-o și mi-a recomandat-o călduros, căci lectura acestei cărți m-a ajutat să fac primii pași în depășirea unor rețineri și idei preconcepute, pe care le-am cărat după mine din timpul școlii. Asemenea multor cititori români, am tendința să evit literatura autohtonă, din câteva motive mai mult sau mai puțin întemeiate, care, în fond, pot fi categorisite drept prejudecăți: 1. cartea ar putea fi plină de comentarii sociale și eternele teme legate de comunism* (dacă, pentru un străin, asta ar fi sarea și piperul poveștii, în schimb românii sunt cam sătui de acest subiect exploatat în exces în literatură și cinematografie); 2. pentru că e foarte probabil să conțină un limbaj vulgar (deși există un public și pentru astfel de cărți, sunt convinsă); 3. fără o recomandare de încredere, sunt mari șanse să dai numai peste cărți slabe. Această ignorare a literaturii române ar putea fi, totodată, reacția unei societăți ai cărei membri citesc din ce în mai puțin, nu sunt din cale-afară de patrioți și nici nu se împacă prea bine cu locul și timpul lor în istorie. (* Later edit : Am mai citit între timp literatură română și am realizat că se poate scrie foarte bine despre comunism – după cum am descoperit în – , ba chiar m-am bucurat să aflu lucruri noi despre o perioadă a istoriei pe care n-o cunoșteam, de fapt, foarte bine.) (** Mult mai târziu : Citind aceste păreri pe care le aveam în 2013, mă bucur că acum nu mai gândesc deloc așa. Din fericire, am scăpat de prejudecăți și am citit tot mai multă literatură autohtonă, descoperind că sunt destui autori români care scriu foarte bine, că și romanele care vorbesc despre comunism au multe lucruri importante de spus, că o carte românească îți oferă, în unele cazuri, ceea ce literatura străină nu-ți poate da: o perspectivă asupra țării natale, cu bune și cu rele, care îți confirmă sau îți răstoarnă părerile, te ghidează spre o înțelegere mai profundă sau pur și simplu îți istorisește o poveste memorabilă.) Din fericire, romanul lui Filip Florian nu se încadrează în niciuna din categoriile de mai sus. E drept că subiectul este ancorat într-o realitate pur românească, dar nici nu folosește un limbaj licențios, nici nu exploatează în exces tema comunismului și, pentru un roman de debut, s-a dovedit chiar o surpriză foarte plăcută. Cu ajutorul lui, am reușit să fac un pas considerabil spre reconcilierea cu literatura propriei țări. Până la „Degete mici”, nu mai citisem de multă vreme o carte a unui autor român și trebuie să-i mulțumesc prietenei care mi-a dăruit-o și mi-a recomandat-o călduros, căci lectura acestei cărți m-a ajutat să fac primii pași în depășirea unor rețineri și idei preconcepute, pe care le-am cărat după mine din timpul școlii. (* Later edit : Am mai citit între timp literatură română și am realizat că se poate scrie foarte bine despre comunism – după cum am descoperit în – , ba chiar m-am bucurat să aflu lucruri noi despre o perioadă a istoriei pe care n-o cunoșteam, de fapt, foarte bine.) (** Mult mai târziu : Citind aceste păreri pe care le aveam în 2013, mă bucur că acum nu mai gândesc deloc așa. Din fericire, am scăpat de prejudecăți și am citit tot mai multă literatură autohtonă, descoperind că sunt destui autori români care scriu foarte bine, că și romanele care vorbesc despre comunism au multe lucruri importante de spus, că o carte românească îți oferă, în unele cazuri, ceea ce literatura străină nu-ți poate da: o perspectivă asupra țării natale, cu bune și cu rele, care îți confirmă sau îți răstoarnă părerile, te ghidează spre o înțelegere mai profundă sau pur și simplu îți istorisește o poveste memorabilă.)"
1,https://lecturile-emei.blogspot.com/2013/07/degete-mici-filip-florian.html,"► „Degete mici”, de Filip Florian ◄ Ed. Polirom, 2011, 192 pag., colecția TOP 10+ Până la „Degete mici”, nu mai citisem de multă vreme o carte a unui autor român și trebuie să-i mulțumesc prietenei care mi-a dăruit-o și mi-a recomandat-o călduros, căci lectura acestei cărți m-a ajutat să fac primii pași în depășirea unor rețineri și idei preconcepute, pe care le-am cărat după mine din timpul școlii. Asemenea multor cititori români, am tendința să evit literatura autohtonă, din câteva motive mai mult sau mai puțin întemeiate, care, în fond, pot fi categorisite drept prejudecăți: 1. cartea ar putea fi plină de comentarii sociale și eternele teme legate de comunism* (dacă, pentru un străin, asta ar fi sarea și piperul poveștii, în schimb românii sunt cam sătui de acest subiect exploatat în exces în literatură și cinematografie); 2. pentru că e foarte probabil să conțină un limbaj vulgar (deși există un public și pentru astfel de cărți, sunt convinsă); 3. fără o recomandare de încredere, sunt mari șanse să dai numai peste cărți slabe. Această ignorare a literaturii române ar putea fi, totodată, reacția unei societăți ai cărei membri citesc din ce în mai puțin, nu sunt din cale-afară de patrioți și nici nu se împacă prea bine cu locul și timpul lor în istorie. (* Later edit : Am mai citit între timp literatură română și am realizat că se poate scrie foarte bine despre comunism – după cum am descoperit în – , ba chiar m-am bucurat să aflu lucruri noi despre o perioadă a istoriei pe care n-o cunoșteam, de fapt, foarte bine.) (** Mult mai târziu : Citind aceste păreri pe care le aveam în 2013, mă bucur că acum nu mai gândesc deloc așa. Din fericire, am scăpat de prejudecăți și am citit tot mai multă literatură autohtonă, descoperind că sunt destui autori români care scriu foarte bine, că și romanele care vorbesc despre comunism au multe lucruri importante de spus, că o carte românească îți oferă, în unele cazuri, ceea ce literatura străină nu-ți poate da: o perspectivă asupra țării natale, cu bune și cu rele, care îți confirmă sau îți răstoarnă părerile, te ghidează spre o înțelegere mai profundă sau pur și simplu îți istorisește o poveste memorabilă.) Din fericire, romanul lui Filip Florian nu se încadrează în niciuna din categoriile de mai sus. E drept că subiectul este ancorat într-o realitate pur românească, dar nici nu folosește un limbaj licențios, nici nu exploatează în exces tema comunismului și, pentru un roman de debut, s-a dovedit chiar o surpriză foarte plăcută. Cu ajutorul lui, am reușit să fac un pas considerabil spre reconcilierea cu literatura propriei țări. Până la „Degete mici”, nu mai citisem de multă vreme o carte a unui autor român și trebuie să-i mulțumesc prietenei care mi-a dăruit-o și mi-a recomandat-o călduros, căci lectura acestei cărți m-a ajutat să fac primii pași în depășirea unor rețineri și idei preconcepute, pe care le-am cărat după mine din timpul școlii. (* Later edit : Am mai citit între timp literatură română și am realizat că se poate scrie foarte bine despre comunism – după cum am descoperit în – , ba chiar m-am bucurat să aflu lucruri noi despre o perioadă a istoriei pe care n-o cunoșteam, de fapt, foarte bine.) (** Mult mai târziu : Citind aceste păreri pe care le aveam în 2013, mă bucur că acum nu mai gândesc deloc așa. Din fericire, am scăpat de prejudecăți și am citit tot mai multă literatură autohtonă, descoperind că sunt destui autori români care scriu foarte bine, că și romanele care vorbesc despre comunism au multe lucruri importante de spus, că o carte românească îți oferă, în unele cazuri, ceea ce literatura străină nu-ți poate da: o perspectivă asupra țării natale, cu bune și cu rele, care îți confirmă sau îți răstoarnă părerile, te ghidează spre o înțelegere mai profundă sau pur și simplu îți istorisește o poveste memorabilă.)"
1,https://lecturile-emei.blogspot.com/2014/02/maine-in-batalie-sa-te-gandesti-la-mine.html#more,"Mâine în bătălie să te gândeşti la mine a avut un efect neaşteptat şi foarte puternic asupra mea. M-am lăsat atrasă în lungile şi meandratele înlănţuiri de idei ale lui Marías, care au avut darul de a mă rupe de realitate, în ciuda faptului că el vorbeşte tocmai despre ea: realitatea aparent banală, privită atent şi răsucită pe toate părţile, căreia îi sunt descoperite sensuri noi şi însuşiri neaşteptate, deşi ele au fost mereu acolo, la vedere, aşteptând doar ochiul atent şi vorbele potrivite pentru a le aduce la lumină. În acest roman se vorbeşte despre moarte, despre memorie, despre vină, despre puterea pe care o au numele, dar și despre viaţa unei poveşti, care tinde să fie preschimbată, modificată, de fiecare dată când cineva o transmite mai departe, adăugându-i o amprentă personală sau chiar noi elemente. Ce anume mi-a plăcut atât de mult la romanul lui Marías? Pot spune că totul: subiectul, ideile, stilul narativ, umorul subtil, curgerea cuvintelor, cugetările profunde. M-am pierdut şi, totodată, m-am regăsit în lumea imaginată de scriitor, fapt pe care nu îl pot explica în întregime. Dacă nu l-aţi citit încă, vă îndemn din toată inima să o faceţi. Veţi desoperi că, sub peniţa fermecată a lui Javier Marias, banalul capătă o înfăţişare nouă, fascinantă. Subiectul romanului îi oferă scriitorului pretextul necesar pentru a călători pe panta meditativă, atingând adâncimi ale reflecţiei care m-au pus pe gânduri sau mi-au smuls o exclamaţie de uimire. Atât de multe adevăruri simple pe care nu le-am perceput înainte, atât de multe moduri de interpretare, care acum par de la sine înţelese! Am privit în jurul meu, la multele obiecte pe care le posed, şi m-am întrebat: oare aceste lucruri ar prezenta interes şi semnificaţie pentru alţi oameni, sau, din contră, existenţa şi necesitatea lor este justificată doar prin prisma ființei mele? Este vorba despre moarte în acest roman, o moarte neaşteptată şi ridicolă, cum ar fi să mori în şosete, ori la frizer, cu o bavetă mare pe umeri; într-un bordel sau la dentist; să mori bărbierit doar pe jumătate, cu un obraz plin de spumă şi cu barba asimetrică până la sfirşitul veacurilor, dacă nimeni nu observă şi nu termină treaba dintr-o milă estetică. Prin intermediul lui Javier Marías, această teamă perpetuă, ce ne strânge vintrele ca într-o menghină, devine mai uşor de înfruntat: ne trezim deodată că ne amuzăm de situaţiile imaginate de autor şi, devenind conştienţi de dimensiunea ridicolă a morţii, îi putem accepta, preț de câteva ore, iminența. Când muritor eram , tu unsul trup Mi-ai ciuruit cu multe răni de moarte De mine şi de Turn aminte adu-ţi Şi mori în scrâşnet! Vreau greu pe suflet mâine să te-apăs! Eu, Clarence, înecat în vin scârbavnic, Trădat de viclenia ta. De mine Adu-ţi aminte mâine-n bătălie Şi spada-ţi cadă frântă: mori în scrâşnet! Editura: Univers, 2012 Număr de pagini: 335 Traducere: Cătălina Vasile"
1,https://lecturile-emei.blogspot.com/2014/02/maine-in-batalie-sa-te-gandesti-la-mine.html,"Mâine în bătălie să te gândeşti la mine a avut un efect neaşteptat şi foarte puternic asupra mea. M-am lăsat atrasă în lungile şi meandratele înlănţuiri de idei ale lui Marías, care au avut darul de a mă rupe de realitate, în ciuda faptului că el vorbeşte tocmai despre ea: realitatea aparent banală, privită atent şi răsucită pe toate părţile, căreia îi sunt descoperite sensuri noi şi însuşiri neaşteptate, deşi ele au fost mereu acolo, la vedere, aşteptând doar ochiul atent şi vorbele potrivite pentru a le aduce la lumină. În acest roman se vorbeşte despre moarte, despre memorie, despre vină, despre puterea pe care o au numele, dar și despre viaţa unei poveşti, care tinde să fie preschimbată, modificată, de fiecare dată când cineva o transmite mai departe, adăugându-i o amprentă personală sau chiar noi elemente. Ce anume mi-a plăcut atât de mult la romanul lui Marías? Pot spune că totul: subiectul, ideile, stilul narativ, umorul subtil, curgerea cuvintelor, cugetările profunde. M-am pierdut şi, totodată, m-am regăsit în lumea imaginată de scriitor, fapt pe care nu îl pot explica în întregime. Dacă nu l-aţi citit încă, vă îndemn din toată inima să o faceţi. Veţi desoperi că, sub peniţa fermecată a lui Javier Marias, banalul capătă o înfăţişare nouă, fascinantă. Subiectul romanului îi oferă scriitorului pretextul necesar pentru a călători pe panta meditativă, atingând adâncimi ale reflecţiei care m-au pus pe gânduri sau mi-au smuls o exclamaţie de uimire. Atât de multe adevăruri simple pe care nu le-am perceput înainte, atât de multe moduri de interpretare, care acum par de la sine înţelese! Am privit în jurul meu, la multele obiecte pe care le posed, şi m-am întrebat: oare aceste lucruri ar prezenta interes şi semnificaţie pentru alţi oameni, sau, din contră, existenţa şi necesitatea lor este justificată doar prin prisma ființei mele? Este vorba despre moarte în acest roman, o moarte neaşteptată şi ridicolă, cum ar fi să mori în şosete, ori la frizer, cu o bavetă mare pe umeri; într-un bordel sau la dentist; să mori bărbierit doar pe jumătate, cu un obraz plin de spumă şi cu barba asimetrică până la sfirşitul veacurilor, dacă nimeni nu observă şi nu termină treaba dintr-o milă estetică. Prin intermediul lui Javier Marías, această teamă perpetuă, ce ne strânge vintrele ca într-o menghină, devine mai uşor de înfruntat: ne trezim deodată că ne amuzăm de situaţiile imaginate de autor şi, devenind conştienţi de dimensiunea ridicolă a morţii, îi putem accepta, preț de câteva ore, iminența. Când muritor eram , tu unsul trup Mi-ai ciuruit cu multe răni de moarte De mine şi de Turn aminte adu-ţi Şi mori în scrâşnet! Vreau greu pe suflet mâine să te-apăs! Eu, Clarence, înecat în vin scârbavnic, Trădat de viclenia ta. De mine Adu-ţi aminte mâine-n bătălie Şi spada-ţi cadă frântă: mori în scrâşnet! Editura: Univers, 2012 Număr de pagini: 335 Traducere: Cătălina Vasile"
1,https://lecturile-emei.blogspot.com/2013/01/inima-i-un-vanator-singuratic-carson.html#more,"este doar parțial o lectură pentru adolescenți, care nu se încadrează în genul young adult , așa cum am crezut inițial. Povestea are multiple fire narative, care urmăresc cele cinci personaje centrale ale romanului, cu toții oameni interesanți, cu o complexă viață interioară, dar izolați de societate în diferite feluri. S-ar putea crede că, odată ce se întâlnesc, ei își pot găsi o rezolvare a problemelor și se pot vindeca de singurătate, însă lucrurile sunt mult mai complicate decât par la prima vedere. Și ajung ei, oare, să se cunoască cu adevărat? Mick Kelly este o fată de paisprezece ani cu o viață interioară complexă, care își descoperă, gradual, feminitatea și sexualitatea. Mick visează să devină muziciană și să călătorească în țări îndepărtate acoperite de zăpadă. Am iubit metafora sufletului ei împărțit în camera interioară și cea exterioară, precum și felul în care ea percepe muzica. Am fost răscolită de acest ultim aspect, pentru că și eu auzeam frânturi de muzică în minte și visam să o transpun pe clapele pianului. Spre deosebire de Mick, am studiat pianul pentru opt ani, însă m-a apucat lenea într-un final. Citind acest roman, mi-am adus aminte de propriile vise și m-am întristat, o dată în plus, că le-am abandonat undeva, pe cărările întortocheate ale vieții. John Singer este un surdo-mut care locuiește împreună cu singurul lui prieten, un grec obez, Spiros Antanopoulos, care suferă de același handicap. După ce acesta este trimis la un azil de nebuni, Singer se mută la o casă de oaspeți și cunoaște câțiva oameni, care încep să graviteze în jurul lui, dornici să-și împărtășească gândurile și problemele. În timp ce locuia împreună cu Spiros, Singer era cel care vorbea cu mâinile în fiecare seară, însă acum, înconjurat de oameni sănătoși, a devenit cel care ascultă, pentru că, prin tăcerea lui, lasă impresia că are o înțelegere superioară asupra vieții. Dr. Copeland este un negru inteligent, al cărui scop în viață este educarea oamenilor de culoare, cărora vrea să le schimbe credințele și convingerile, pentru a-i ajuta să-și depăși condiția de sclavi și a avea o soartă mai bună. Doctorul s-a înstrăinat de soție și copii, pe care nu a reușit să îi convingă de idealurile lui revoluționare. Prin intermediul lui, ajungem să cunoaștem viața grea a oamenilor de culoare din Sud și rezistența lor la schimbare. Jack Blount este un tip pe jumătate nebun, care a apărut în oraș pe neașteptate și nu a mai plecat, pretinzând că el poate înțelege , că știe un adevăr pe care ceilalți sunt prea orbi să îl vadă. El își găsește un refugiu în mutul John Singer, care, prin tăcerea lui, pare înconjurat de o aură de cunoaștere și înțelegere. Bill Brannon este proprietarul cafenelei unde personajele se întâlnesc pentru a bea și a lua masa. El nu vorbește mult, în schimb ajungem să îl cunoaștem prin intermediul gândurilor sale. Este atras de oameni ciudați și neînțeleși, de paria și proscriși, astfel că i se face milă de Jack Blount și îl ajută în diverse moduri. M-am înșelat asupra acestui roman în atât de multe privințe! În primul rând, am crezut că este scris de un bărbat, când, de fapt, Carson este numele unei femei, care avea doar 20 de ani când a început această carte, publicată în 1940, la 23 de ani. Credeam că o asemenea complexitate a limbajului și a ideilor este conferită scriitorilor mult mai târziu, după ce viața le-a oferit experiență și adâncime în gândire... În al doilea rând, am crezut că voi avea parte de o lectură ușoară și veselă, când, de fapt, m-am trezit cufundată într-o poveste complexă, serioasă și apăsătoare. Este foarte multă singurătate și neputință în paginile acestui roman, saturat de iminența unui dezastru ce pare a lovi neîntârziat. Mi-am imaginat tot felul de lucruri teribile care li se puteau întâmpla personajelor, căci tensiunea crește progresiv, părând o chestiune de paragrafe până când nenorocirea urmează să se petreacă - însă aceasta vine abia spre final. În al treilea rând, m-am așteptat la o poveste de dragoste, însă nu am avut parte de niciuna - într-o formă tradițională, adică. Există iubire în acest roman, însă este ciudată, neîmplinită, uneori diformă. Dintre toate relațiile, cel mai straniu mi s-a părut atașamentul puternic pe care Singer îl resimte față de prietenul Spiros, în ciuda firii pasive, lacome și răutăcioase a celui din urmă. Într-un final, nimeni nu este capabil să înțeleagă ce se petrece, de fapt, în sufletul lui Singer, să descopere ce se află sub aparența calmă și prietenoasă. Cu toții au rămas la fel de singuri și înstrăinați ca la începutul poveștii... Editura: Polirom, 2013 Traducere: Dorina Tulpan Număr de pagini: 312 Romanul a apărut și la Editura Leda, în 2005, în aceeași traducere."
1,https://lecturile-emei.blogspot.com/2013/01/inima-i-un-vanator-singuratic-carson.html,"este doar parțial o lectură pentru adolescenți, care nu se încadrează în genul young adult , așa cum am crezut inițial. Povestea are multiple fire narative, care urmăresc cele cinci personaje centrale ale romanului, cu toții oameni interesanți, cu o complexă viață interioară, dar izolați de societate în diferite feluri. S-ar putea crede că, odată ce se întâlnesc, ei își pot găsi o rezolvare a problemelor și se pot vindeca de singurătate, însă lucrurile sunt mult mai complicate decât par la prima vedere. Și ajung ei, oare, să se cunoască cu adevărat? Mick Kelly este o fată de paisprezece ani cu o viață interioară complexă, care își descoperă, gradual, feminitatea și sexualitatea. Mick visează să devină muziciană și să călătorească în țări îndepărtate acoperite de zăpadă. Am iubit metafora sufletului ei împărțit în camera interioară și cea exterioară, precum și felul în care ea percepe muzica. Am fost răscolită de acest ultim aspect, pentru că și eu auzeam frânturi de muzică în minte și visam să o transpun pe clapele pianului. Spre deosebire de Mick, am studiat pianul pentru opt ani, însă m-a apucat lenea într-un final. Citind acest roman, mi-am adus aminte de propriile vise și m-am întristat, o dată în plus, că le-am abandonat undeva, pe cărările întortocheate ale vieții. John Singer este un surdo-mut care locuiește împreună cu singurul lui prieten, un grec obez, Spiros Antanopoulos, care suferă de același handicap. După ce acesta este trimis la un azil de nebuni, Singer se mută la o casă de oaspeți și cunoaște câțiva oameni, care încep să graviteze în jurul lui, dornici să-și împărtășească gândurile și problemele. În timp ce locuia împreună cu Spiros, Singer era cel care vorbea cu mâinile în fiecare seară, însă acum, înconjurat de oameni sănătoși, a devenit cel care ascultă, pentru că, prin tăcerea lui, lasă impresia că are o înțelegere superioară asupra vieții. Dr. Copeland este un negru inteligent, al cărui scop în viață este educarea oamenilor de culoare, cărora vrea să le schimbe credințele și convingerile, pentru a-i ajuta să-și depăși condiția de sclavi și a avea o soartă mai bună. Doctorul s-a înstrăinat de soție și copii, pe care nu a reușit să îi convingă de idealurile lui revoluționare. Prin intermediul lui, ajungem să cunoaștem viața grea a oamenilor de culoare din Sud și rezistența lor la schimbare. Jack Blount este un tip pe jumătate nebun, care a apărut în oraș pe neașteptate și nu a mai plecat, pretinzând că el poate înțelege , că știe un adevăr pe care ceilalți sunt prea orbi să îl vadă. El își găsește un refugiu în mutul John Singer, care, prin tăcerea lui, pare înconjurat de o aură de cunoaștere și înțelegere. Bill Brannon este proprietarul cafenelei unde personajele se întâlnesc pentru a bea și a lua masa. El nu vorbește mult, în schimb ajungem să îl cunoaștem prin intermediul gândurilor sale. Este atras de oameni ciudați și neînțeleși, de paria și proscriși, astfel că i se face milă de Jack Blount și îl ajută în diverse moduri. M-am înșelat asupra acestui roman în atât de multe privințe! În primul rând, am crezut că este scris de un bărbat, când, de fapt, Carson este numele unei femei, care avea doar 20 de ani când a început această carte, publicată în 1940, la 23 de ani. Credeam că o asemenea complexitate a limbajului și a ideilor este conferită scriitorilor mult mai târziu, după ce viața le-a oferit experiență și adâncime în gândire... În al doilea rând, am crezut că voi avea parte de o lectură ușoară și veselă, când, de fapt, m-am trezit cufundată într-o poveste complexă, serioasă și apăsătoare. Este foarte multă singurătate și neputință în paginile acestui roman, saturat de iminența unui dezastru ce pare a lovi neîntârziat. Mi-am imaginat tot felul de lucruri teribile care li se puteau întâmpla personajelor, căci tensiunea crește progresiv, părând o chestiune de paragrafe până când nenorocirea urmează să se petreacă - însă aceasta vine abia spre final. În al treilea rând, m-am așteptat la o poveste de dragoste, însă nu am avut parte de niciuna - într-o formă tradițională, adică. Există iubire în acest roman, însă este ciudată, neîmplinită, uneori diformă. Dintre toate relațiile, cel mai straniu mi s-a părut atașamentul puternic pe care Singer îl resimte față de prietenul Spiros, în ciuda firii pasive, lacome și răutăcioase a celui din urmă. Într-un final, nimeni nu este capabil să înțeleagă ce se petrece, de fapt, în sufletul lui Singer, să descopere ce se află sub aparența calmă și prietenoasă. Cu toții au rămas la fel de singuri și înstrăinați ca la începutul poveștii... Editura: Polirom, 2013 Traducere: Dorina Tulpan Număr de pagini: 312 Romanul a apărut și la Editura Leda, în 2005, în aceeași traducere."
1,https://lecturile-emei.blogspot.com/2013/12/pianista-elfriede-jelinek.html#more,"► „Pianista”, de Elfriede Jelinek ◄ Ed. Polirom, 2004, 273 pag. | Traducere: Nora Iuga Titlu original: „ Die Klavierspielerin”, 1983 | Țara: Austria Romanul Elfriedei Jelinek este de o brutalitate și de o zădărnicie cutremurătoare. Nu pot spune că m-a bucurat această călătorie, care m-a condus în străfundurile tenebroase ale psihicului uman și mi-a relevat efectele devastatoare pe care părinții acaparatori le pot avea asupra copiilor. M-am întors la realitate destul de scârbită și întristată și trebuie să mărturisesc că nu mai pot vedea acum lui Michael Haneke – o repetare a poveștii, cel puțin în următorii ani, îmi pare o experiență greu de suportat. Și totuși, „Pianista” este un roman bine scris, cu surprinzătoare momente de poezie; nu îi pot tăgădui valoarea, în ciuda poveștii maladive pe care o conține. Deși muzica este prezentă prin nume de compozitori și piese, ea nu poate atenua senzația de neputință și disperare mută pe care am simțit-o revărsându-se din fiecare pagină a romanului. Aproape că nu există nimic bun, frumos sau dătător de speranță în lumea strâmbă a personajului principal. Pianista este însoțită de muzică, este adevărat, însă această muzică este una silențioasă, abstractă, fiind percepută doar prin intermediul cuvintelor. În schimb, din fundalul poveștii am putut auzi, distinct, pocnetul slab al boldurilor pătrunzând în piele sau abia audibilul fâșâit al lamei de ras, despicând carnea moale a coapselor. Am ajuns să mă tem de revenirea acestor sunete, pe care le puteam distinge clar și dureros, în timp ce muzica, cu efectul său eliberator, se încăpățâna să rămână tăcută. Erika, profesoara de pian, trăiește împreună cu mama într-un univers închis, din care au fost înlăturate rudele și prietenii. De-a lungul anilor, între cele două s-a format o simbioză ciudată și bolnăvicioasă; este un amestec de dragoste și ură, un raport de forțe ceva mai greu de deslușit și de înțeles. Dependente una de alta, Erika și mama ei sunt legate prin fire nevăzute, dar puternice, iar fiica pare a fi o biată albină prinsă în plasa unui păianjen vorace, care o imobilizează fără putință de scăpare. Și totuși, albina are resurse nebănuite prin care încearcă, din când în când, să se elibereze. Pagină după pagină, ne sunt dezvăluite povestea și personalitatea celor două femei. Mama, geloasă și posesivă, ține sub observație întreaga existență a Erikăi, trăgând de firele invizibile pentru a o aduce mereu înapoi. Și-a dedicat întreaga viață fiicei, căreia îi cere în schimb obediență și loialitate. Cea mai mare temere a mamei este că Erika își va găsi un iubit și o va părăsi, astfel că îi reproșează hainele cumpărate și îi descurajează tentativele de cochetărie. Ea controlează timpul și viața Erikăi, fără a ști că fiica are metodele ei de a se sustrage. Erika, o pianistă odinioară talentată, și-a ratat cariera concertistică înainte de a o începe. Este o fire inflexibilă, plină de contradicții, care nu se supune nimănui, cu excepția mamei. Este singură și, în același timp, singulară, urăște uniformitatea și este condusă de ambiția de a fi întotdeauna cea mai bună. Cu toate acestea, ezită să se aventureze pe teritorii necunoscute, din teama de a da greș și de a-și zdruncina statutul de ființă superioară. Simțurile îi sunt atrofiate, astfel că Erika se autoflagelează, în încercarea de a simți ceva. Însă răul pe care și-l provoacă este totodată o supapă de refulare, prin care tânăra supraviețuiește unei relații sufocante, care i-a mutilat spiritul. [spoiler] Personalitatea Erikăi este rezultatul educației mamei sale. Încă de mică, s-a izolat și s-a distanțat de lumea exterioară; în timp ce fetele de vârsta ei se bucurau de libertățile copilăriei, ea studia la pian și învăța să disprețuiască plăcerile frivole. Mama și-a instruit fiica să nu regrete nimic și i-a inoculat convingerea că este unică, superioară tuturor, refuzându-i în același timp micile dorințe și stăvilindu-i impulsurile. Sexualitatea fetei este reprimată, astfel că Erika nu mai poate simți plăcere și ajunge să privească actul sexual ca pe o curiozitate. Când în scenă apare un al treilea personaj – Walter Klemmer, un student al Erikăi –, care pune în pericol echilibrul relației mamă-fiică, frustrările și temerile ies și mai puternic la iveală, la ambele capete ale acestei dualități morbide. Deși mama îi îndeplinește fiicei aproape orice necesitate, ea nu îi poate satisface și nevoile carnale. În fața dovezilor de iubire și pasiune ale lui Klemmer, o senzație necunoscută se trezește în ființa insensibilă a Erikăi. Este, poate, singura ei șansă de a se elibera în sfârșit de firele prin care mama o ține captivă, și totuși ea alege să exercite un control plin de cruzime asupra unui bărbat pe care îl consideră cu totul în puterea ei. De la bun început, m-am întrebat de ce Erika nu își părăsește mama despotică. Este adevărat că se revoltă uneori prin rochiile pe care le cumpără, prin secretele bine păzite, prin izbucnirile de violență pe care apoi le regretă. Dar nu își duce niciodată revolta până la capăt; se aseamănă, mai degrabă, cu un animal ținut în cușcă, care are la dispoziție doar un spațiu limitat pentru a se manifesta. Am înțeles abia mai târziu că mama este un element indispensabil pentru Erika: ea este cea care îi perpetuează fiicei viziunea asupra vieții, cea care îi confirmă identitatea și valoarea. Mama reprezintă refugiul și siguranța în fața lumii, este măsura importanței și unicității fiicei – în lipsa mamei, individualitatea Erikăi ar intra în derivă; ea ar descoperi că nu știe cu adevărat cine este. În absența creatorului, creația – necertificată de alți factori exteriori – și-ar pierde valoarea. [spoiler] Mama apare drept o putere tiranică, care și-a asumat actul unei creații distrugătoare, plămădind după propriile capricii o ființă pe care o controlează cu o mână de fier. Dar, pe măsură ce ne adâncim în lectură, începem să discernem și alte fire, care le manevrează pe toate celelalte: deasupra tuturor tronează figura impunătoare și neîndurătoare a Elfriedei Jelinek, a cărei voce ironică și tăioasă o putem distinge foarte clar de-a lungul narațiunii. Prin analiza neiertătoare a naturii umane și prin critica virulentă a societății austriece, prezența scriitoarei se face simțită într-un mod incomod, dându-ne impresia că asistăm la o mizanscenă grotescă, în care Jelinek a îngrămădit toate păcatele și tarele lumii pe care o disprețuiește. Am urât din toată inima personajele acestui roman. Nu m-am putut lega afectiv de niciunul dintre ele, nici măcar prin mila pe care am simțit-o câteodată pentru Erika, căci și această milă a pălit în fața manifestărilor ei de cruzime și răutate. Erika nu este nici pe departe o ființă neputincioasă și inofensivă, așa cum am putea fi înclinați să credem la început. Urmând exemplul mamei, își exercită controlul asupra elevilor și provoacă rău fără remușcări, lipsită parcă de orice trăsătură umană. Însă ceea ce mama a făcut din dragoste și posesivitate, Erika face dintr-o pornire calculată, cinică, aproape experimentală. Drumul ei spre dezumanizare pare să fie unul fără întoarcere; aparent, nimic nu o mai poate salva de dimensiunea monstruoasă în care se adâncește. Iar maestrul păpușar, Elfriede Jelinek, din postura ei de zeu crud și neiertător, nu oferă personajelor sale nicio portiță de scăpare, nicio rază de speranță. Am citit „Pianista” împreună cu câțiva prieteni de pe Goodreads, iar una dintre fete a venit cu ideea să ilustrăm printr-o pictură felul în care fiecare dintre noi și-a imaginat personajele principale. Pentru Erika, am ales un portret de Amedeo Modigliani, deoarece am perceput-o ceva mai masculină, dar și cu o feminitate subtilă. Pentru mama Erikăi, m-am oprit la un portret de Henri Rousseau, care o înfățișează pe Josephine, a doua soție a artistului. „Pianista” [spoiler] [spoiler]"
1,https://lecturile-emei.blogspot.com/2013/12/pianista-elfriede-jelinek.html,"► „Pianista”, de Elfriede Jelinek ◄ Ed. Polirom, 2004, 273 pag. | Traducere: Nora Iuga Titlu original: „ Die Klavierspielerin”, 1983 | Țara: Austria Romanul Elfriedei Jelinek este de o brutalitate și de o zădărnicie cutremurătoare. Nu pot spune că m-a bucurat această călătorie, care m-a condus în străfundurile tenebroase ale psihicului uman și mi-a relevat efectele devastatoare pe care părinții acaparatori le pot avea asupra copiilor. M-am întors la realitate destul de scârbită și întristată și trebuie să mărturisesc că nu mai pot vedea acum lui Michael Haneke – o repetare a poveștii, cel puțin în următorii ani, îmi pare o experiență greu de suportat. Și totuși, „Pianista” este un roman bine scris, cu surprinzătoare momente de poezie; nu îi pot tăgădui valoarea, în ciuda poveștii maladive pe care o conține. Deși muzica este prezentă prin nume de compozitori și piese, ea nu poate atenua senzația de neputință și disperare mută pe care am simțit-o revărsându-se din fiecare pagină a romanului. Aproape că nu există nimic bun, frumos sau dătător de speranță în lumea strâmbă a personajului principal. Pianista este însoțită de muzică, este adevărat, însă această muzică este una silențioasă, abstractă, fiind percepută doar prin intermediul cuvintelor. În schimb, din fundalul poveștii am putut auzi, distinct, pocnetul slab al boldurilor pătrunzând în piele sau abia audibilul fâșâit al lamei de ras, despicând carnea moale a coapselor. Am ajuns să mă tem de revenirea acestor sunete, pe care le puteam distinge clar și dureros, în timp ce muzica, cu efectul său eliberator, se încăpățâna să rămână tăcută. Erika, profesoara de pian, trăiește împreună cu mama într-un univers închis, din care au fost înlăturate rudele și prietenii. De-a lungul anilor, între cele două s-a format o simbioză ciudată și bolnăvicioasă; este un amestec de dragoste și ură, un raport de forțe ceva mai greu de deslușit și de înțeles. Dependente una de alta, Erika și mama ei sunt legate prin fire nevăzute, dar puternice, iar fiica pare a fi o biată albină prinsă în plasa unui păianjen vorace, care o imobilizează fără putință de scăpare. Și totuși, albina are resurse nebănuite prin care încearcă, din când în când, să se elibereze. Pagină după pagină, ne sunt dezvăluite povestea și personalitatea celor două femei. Mama, geloasă și posesivă, ține sub observație întreaga existență a Erikăi, trăgând de firele invizibile pentru a o aduce mereu înapoi. Și-a dedicat întreaga viață fiicei, căreia îi cere în schimb obediență și loialitate. Cea mai mare temere a mamei este că Erika își va găsi un iubit și o va părăsi, astfel că îi reproșează hainele cumpărate și îi descurajează tentativele de cochetărie. Ea controlează timpul și viața Erikăi, fără a ști că fiica are metodele ei de a se sustrage. Erika, o pianistă odinioară talentată, și-a ratat cariera concertistică înainte de a o începe. Este o fire inflexibilă, plină de contradicții, care nu se supune nimănui, cu excepția mamei. Este singură și, în același timp, singulară, urăște uniformitatea și este condusă de ambiția de a fi întotdeauna cea mai bună. Cu toate acestea, ezită să se aventureze pe teritorii necunoscute, din teama de a da greș și de a-și zdruncina statutul de ființă superioară. Simțurile îi sunt atrofiate, astfel că Erika se autoflagelează, în încercarea de a simți ceva. Însă răul pe care și-l provoacă este totodată o supapă de refulare, prin care tânăra supraviețuiește unei relații sufocante, care i-a mutilat spiritul. [spoiler] Personalitatea Erikăi este rezultatul educației mamei sale. Încă de mică, s-a izolat și s-a distanțat de lumea exterioară; în timp ce fetele de vârsta ei se bucurau de libertățile copilăriei, ea studia la pian și învăța să disprețuiască plăcerile frivole. Mama și-a instruit fiica să nu regrete nimic și i-a inoculat convingerea că este unică, superioară tuturor, refuzându-i în același timp micile dorințe și stăvilindu-i impulsurile. Sexualitatea fetei este reprimată, astfel că Erika nu mai poate simți plăcere și ajunge să privească actul sexual ca pe o curiozitate. Când în scenă apare un al treilea personaj – Walter Klemmer, un student al Erikăi –, care pune în pericol echilibrul relației mamă-fiică, frustrările și temerile ies și mai puternic la iveală, la ambele capete ale acestei dualități morbide. Deși mama îi îndeplinește fiicei aproape orice necesitate, ea nu îi poate satisface și nevoile carnale. În fața dovezilor de iubire și pasiune ale lui Klemmer, o senzație necunoscută se trezește în ființa insensibilă a Erikăi. Este, poate, singura ei șansă de a se elibera în sfârșit de firele prin care mama o ține captivă, și totuși ea alege să exercite un control plin de cruzime asupra unui bărbat pe care îl consideră cu totul în puterea ei. De la bun început, m-am întrebat de ce Erika nu își părăsește mama despotică. Este adevărat că se revoltă uneori prin rochiile pe care le cumpără, prin secretele bine păzite, prin izbucnirile de violență pe care apoi le regretă. Dar nu își duce niciodată revolta până la capăt; se aseamănă, mai degrabă, cu un animal ținut în cușcă, care are la dispoziție doar un spațiu limitat pentru a se manifesta. Am înțeles abia mai târziu că mama este un element indispensabil pentru Erika: ea este cea care îi perpetuează fiicei viziunea asupra vieții, cea care îi confirmă identitatea și valoarea. Mama reprezintă refugiul și siguranța în fața lumii, este măsura importanței și unicității fiicei – în lipsa mamei, individualitatea Erikăi ar intra în derivă; ea ar descoperi că nu știe cu adevărat cine este. În absența creatorului, creația – necertificată de alți factori exteriori – și-ar pierde valoarea. [spoiler] Mama apare drept o putere tiranică, care și-a asumat actul unei creații distrugătoare, plămădind după propriile capricii o ființă pe care o controlează cu o mână de fier. Dar, pe măsură ce ne adâncim în lectură, începem să discernem și alte fire, care le manevrează pe toate celelalte: deasupra tuturor tronează figura impunătoare și neîndurătoare a Elfriedei Jelinek, a cărei voce ironică și tăioasă o putem distinge foarte clar de-a lungul narațiunii. Prin analiza neiertătoare a naturii umane și prin critica virulentă a societății austriece, prezența scriitoarei se face simțită într-un mod incomod, dându-ne impresia că asistăm la o mizanscenă grotescă, în care Jelinek a îngrămădit toate păcatele și tarele lumii pe care o disprețuiește. Am urât din toată inima personajele acestui roman. Nu m-am putut lega afectiv de niciunul dintre ele, nici măcar prin mila pe care am simțit-o câteodată pentru Erika, căci și această milă a pălit în fața manifestărilor ei de cruzime și răutate. Erika nu este nici pe departe o ființă neputincioasă și inofensivă, așa cum am putea fi înclinați să credem la început. Urmând exemplul mamei, își exercită controlul asupra elevilor și provoacă rău fără remușcări, lipsită parcă de orice trăsătură umană. Însă ceea ce mama a făcut din dragoste și posesivitate, Erika face dintr-o pornire calculată, cinică, aproape experimentală. Drumul ei spre dezumanizare pare să fie unul fără întoarcere; aparent, nimic nu o mai poate salva de dimensiunea monstruoasă în care se adâncește. Iar maestrul păpușar, Elfriede Jelinek, din postura ei de zeu crud și neiertător, nu oferă personajelor sale nicio portiță de scăpare, nicio rază de speranță. Am citit „Pianista” împreună cu câțiva prieteni de pe Goodreads, iar una dintre fete a venit cu ideea să ilustrăm printr-o pictură felul în care fiecare dintre noi și-a imaginat personajele principale. Pentru Erika, am ales un portret de Amedeo Modigliani, deoarece am perceput-o ceva mai masculină, dar și cu o feminitate subtilă. Pentru mama Erikăi, m-am oprit la un portret de Henri Rousseau, care o înfățișează pe Josephine, a doua soție a artistului. „Pianista” [spoiler] [spoiler]"
1,https://lecturile-emei.blogspot.com/2013/07/circul-nostru-va-prezinta-lucian-dan.html#more,"Ce îi împinge pe oameni la sinucidere? Credeam că răspunsul este simplu: o durere și o disperare atât de puternice, încât înlătură orice urmă de speranță și dorință de viață. Unul dintre personajele acestui roman are, însă, o părere diferită: pe lângă faptul de a fi ultimul act artistic pe care o ființă umană îl poate îndeplini, o sinucidere adevărată este una fără motiv. O persoană care are dorințe și o proiecție, cât de mică, în viitor, nu este pregătită să își încheie socotelile cu viața. Același personaj se întreabă: care a fost motivul pentru care Dumnezeu a creat pământul și oamenii? El ajunge la concluzia că nu a putut-o face din dragoste, înțelepciune sau din dorința de a-și exercita puterea. Creația s-a înfăptuit fără un motiv real, fiind doar un exercițiu de putință, iar o sinucidere autentică ar trebui să urmeze aceleași precepte. Este o întreagă desfășurare de personaje în Circul nostru vă prezintă , cu toții oameni fără nume, fiecare aparținând unui tip diferit de circ. Avem micro-universul unui bloc de apartamente, cu tot felul de vecini: cuplul în vârstă care își ține ușa întredeschisă întreaga zi, spionând activitatea de pe palier; bătrânul care împrumută apă de la vecini și folosește liftul pe post de toaletă, pentru a face economie la apometru; soțul și soția care se ceartă din cauza unor aventuri petrecute în trecutul îndepărtat; bărbatul care se preface că este orb, pentru a fi lăsat în față la coadă. De altfel, aceste mici tablouri ale vieții cotidiene mi-au plăcut cel mai mult la romanul lui Teodorovici. Naratorul, care trăiește în aceeași clădire, își începe fiecare zi cocoțat pe pervaz, așteptând impulsul de a sări. Fără nume, fără slujbă, fără iubită, el face parte dintr-un cerc de oameni care intenționează să se sinucidă - intenționează, dar nu prea reușesc. Modalitățile lor variază: un fost student la teologie a încercat să se molipsească de o boală incurabilă, culcându-se cu cele mai ieftine curve, însă, cum acest plan eșuează, vrea să se omoare cu zece litri de whisky; un „profesionist” înscenează sinucideri, în speranța că va fi salvat de trecători; un tip nu prea întreg la minte vrea să se spânzure în pădure, înconjurat de cadavre de câini maidanezi. Editura: Polirom, 2007 Număr de pagini: 216"
1,https://lecturile-emei.blogspot.com/2013/07/circul-nostru-va-prezinta-lucian-dan.html,"Ce îi împinge pe oameni la sinucidere? Credeam că răspunsul este simplu: o durere și o disperare atât de puternice, încât înlătură orice urmă de speranță și dorință de viață. Unul dintre personajele acestui roman are, însă, o părere diferită: pe lângă faptul de a fi ultimul act artistic pe care o ființă umană îl poate îndeplini, o sinucidere adevărată este una fără motiv. O persoană care are dorințe și o proiecție, cât de mică, în viitor, nu este pregătită să își încheie socotelile cu viața. Același personaj se întreabă: care a fost motivul pentru care Dumnezeu a creat pământul și oamenii? El ajunge la concluzia că nu a putut-o face din dragoste, înțelepciune sau din dorința de a-și exercita puterea. Creația s-a înfăptuit fără un motiv real, fiind doar un exercițiu de putință, iar o sinucidere autentică ar trebui să urmeze aceleași precepte. Este o întreagă desfășurare de personaje în Circul nostru vă prezintă , cu toții oameni fără nume, fiecare aparținând unui tip diferit de circ. Avem micro-universul unui bloc de apartamente, cu tot felul de vecini: cuplul în vârstă care își ține ușa întredeschisă întreaga zi, spionând activitatea de pe palier; bătrânul care împrumută apă de la vecini și folosește liftul pe post de toaletă, pentru a face economie la apometru; soțul și soția care se ceartă din cauza unor aventuri petrecute în trecutul îndepărtat; bărbatul care se preface că este orb, pentru a fi lăsat în față la coadă. De altfel, aceste mici tablouri ale vieții cotidiene mi-au plăcut cel mai mult la romanul lui Teodorovici. Naratorul, care trăiește în aceeași clădire, își începe fiecare zi cocoțat pe pervaz, așteptând impulsul de a sări. Fără nume, fără slujbă, fără iubită, el face parte dintr-un cerc de oameni care intenționează să se sinucidă - intenționează, dar nu prea reușesc. Modalitățile lor variază: un fost student la teologie a încercat să se molipsească de o boală incurabilă, culcându-se cu cele mai ieftine curve, însă, cum acest plan eșuează, vrea să se omoare cu zece litri de whisky; un „profesionist” înscenează sinucideri, în speranța că va fi salvat de trecători; un tip nu prea întreg la minte vrea să se spânzure în pădure, înconjurat de cadavre de câini maidanezi. Editura: Polirom, 2007 Număr de pagini: 216"
1,https://lecturile-emei.blogspot.com/2014/01/sint-o-baba-comunista-dan-lungu.html,"Sînt o babă comunistă! nu este nici pe departe o carte profundă, serioasă, nu promite noutăți, revelații sau schimbări de opinie. Dar este, cu siguranță, o carte foarte amuzantă, chiar și în adevărurile triste pe care le conține. O carte care m-a cucerit încă de la primele paragrafe și de care nu aș fi vrut să mă mai despart. În ceea ce mă privește, gust din plin stilul scriitoricesc al lui Dan Lungu; îl apreciez pentru că nu recurge la un umor răsuflat, previzibil, și nici la unul vulgar. Prin amintirile Emiliei Apostoae, baba comunistă a lui Dan Lungu, ne întoarcem într-o lume în care abonamentul la Scînteia era obligatoriu, angajații strecurau băutură la locul de muncă în sticlele de compot, șoferii cisternelor cu lapte găseau modalități ingenioase de a scoate untul din lapte, iar profesorii se purtau frumos cu elevii din familiile „sănătoase”, pentru că nu se știa niciodată în ce posturi importante ar putea ajunge aceștia. Mi-a plăcut perspectiva din care este scris acest roman; am avut ocazia să privesc prin prisma nenumăraților bătrâni care se plâng că „Sub comunism era mai bine!” și să aflu una dintre poveștile - nu departe de adevăr - din spatele acestui regret. Sînt o babă comunistă! va rămâne un fel de mărturie, în cheie tragicomică, a unor generații care se vor stinge peste câteva decenii, luând cu ei poveștile, motivele și regretul. Pentru cei mai mulți, comunismul a fost o bucată de viață lipsită de culoare, fericire și libertate; în schimb, pentru Emilia Apostoae a fost cea mai frumoasă perioadă a vieții ei. Ambițioasă, și-a realizat visul de a pleca de la țară, unde viitorul îi promitea doar o producție constantă de tezic - adică turte de bălegar. A avut șansa să lucreze pentru Export, ceea ce i-a adus, indirect, o viață îndestulată. După căderea comunismului, în 1989, viața ei a luat o turnură din ce în ce mai nefericită. Într-o discuție cu fata ei, ajunsă în Canada, îi demontează toate argumentele pe care aceasta le aduce în favoarea democrației: - Dar libertatea, mamă? Asta nu se compară cu nimic. Atunci ne era frică și de umbra noastră... Faptul că acum poți să spui ce vrei și să scrii ce vrei, să cășlătorești şi să strigi ""Jos guvernul!""... - Ştii ce, călătoresc tot îmbogățiții, cei care au furat ce-am muncit noi. Cît de strigat, acum strigi pînă nu mai poți, că oricum nu te ascultă nimeni... Dacă ar fi după mine, eu și mîine aș vrea să se întoarcă comunismul. Romanul este structurat pe trei planuri temporale, prezentate amestecat: copilăria la țară, condimentată de câteva vizite la oraș, viața la serviciu în timpul comunismului, precum și viața de pensionar în democrație. Însă nu voi intra în detalii, pentru a nu vă strica plăcerea de a descoperi singuri motivele pentru care Emilia regretă comunismul. La final, veți înțelege, poate, povestea unuia dintre numeroșii bătrâni cârcotași și veșnic nemulțumiți, care privesc cu melancolie și regret după acele vremuri care, altora, le-au adus atâtea suferințe și lipsuri, ba poate chiar şi moartea. Percepția acestor melancolici poate părea una îngustă, ignorantă şi egoistă, dar, cu toate acestea, este o realitate nu mai puțin valabilă, chiar dacă este negată de experiența celorlalți. Cartea este presărată cu anecdote despre Ceașcă (nea Nicu) şi Leana, povestite cu umor de un coleg șugubăț al Emiliei, anecdote care circulau underground în timpul comunismului. Unor cititori li s-a părut inoportună întreruperea narațiunii pentru a face loc acestor viniete, dar mie mi-au plăcut, poate și pentru că nu le cunoșteam în detaliu. Per total, nu am simțit nevoia să fiu prea critică cu acest roman - plăcerea cu care l-am citit a fost îndeajuns de mare pentru a-i trece cu vederea eventualele neajunsuri. Bietul Nicolae Ceaușescu! În vizitele lui prin țară i se prezenta, aproape întotdeauna, o realitate falsificată. Oricât de absurde ar părea evenimentele prezentate în roman - ca, de exemplu, vopsirea brazilor pentru a căpăta o nuanță mai puternică, sau înlocuirea porumbului anemic cu exemplare viguroase la marginea vizibilă a lanurilor - ele nu forțează prea mult limita credibilului. Țelurile comunismului trebuiau îndeplinite chiar și prin intermediul unor iluzii. Este o simbioză artificială, dar asumată, între absurd și real, un hibrid straniu, dar funcțional; este, până la urmă, o formă de supraviețuire tipic românească (şi nu numai), o existență adaptată unui regim totalitar care pierduse contactul cu realitatea. Mi-am amintit cu această ocazie de romanul lui Ma Jian, , unde l-am regăsit pe Nicolae Ceaușescu într-o situație similară, traversând un oraș din China și admirând - în goana mașinii, e drept - casele arătoase de pe bulevardele principale, fără să știe că fațadele somptuoase erau, de fapt, placaje pictate, în spatele cărora se ascundeau adevăratele și mult prea banalele clădiri. M-am regăsit în acest roman în câteva detalii tragicomice pe care le-am trăit şi eu în anii petrecuți sub comunism, deși eram prea mică pentru a înțelege cu adevărat realitatea din jur. Mi-am adus aminte de pozele cu actori care se vindeau la chioșcul de ziare, pe care le cumpăram și eu, avidă de chipuri dintr-o altă lume. Mi-am reamintit gustul fad, diluat al laptelui, care, în lungul său traseu spre magazine, devenea mai mult apă decât lapte. Mă întreb dacă părinții au păstrat geamul tricolor care se punea în fața televizorului alb-negru, colorat în albastru în partea de sus (pentru cer), în verde în partea de jos (pentru iarbă) și în galben la mijloc pentru... ei, pentru toate celelalte. În ciuda notei de umor, citind romanul lui Dan Lungu mi-am dat seama că eu nu cunosc, de fapt, viața părinților mei din timpul comunismului. Până la mine au ajuns doar frânturi, însă îmi lipsește povestea pe de-a-ntregul. Deunăzi, mă plângeam unui prieten de faptul că părinții mei nu mă cunosc cu adevărat. Dar abia acum, într-un târziu, mi-am dat seama că nici eu nu îi cunosc pe ei. Nu știu greutățile cu care s-au confruntat, dacă au fost urmăriți și persecutați, dacă au suferit. Vreau să aflu răspunsul la aceste întrebări și să acopăr, cumva, golul imens care s-a creat între generațiile noastre. Iată cum literatura poate schimba, uneori, viața unui om. P.S.: Pentru cei care au văzut filmul și le-a plăcut, romanul lui Dan Lungu promite o experiență similară. Probabil toată lumea știe deja că, în 2013, a fost realizat și un după acest roman. Editura: Polirom, 2013 Număr de pagini: 240"
1,https://lecturile-emei.blogspot.com/2014/01/zadarnica-e-arta-fugii-dumitru-tepeneag_28.html#more,"În limba română, cuvântul fugă are un dublu înţeles: cel de alergare, goană, dar şi cel de compoziţie muzicală polifonică, în care tema este reluată de mai multe voci şi dezvoltată după legile contrapunctului. Termenul de fugă funcţionează aici în ambele sensuri, pentru că personajul central este într-o continuă şi zadarnică goană, iar romanul este structurat asemănător unei fugi de Bach, cu diverse voci care reiau şi dezvoltă tema principală, dar şi cu adăugiri care sporesc complexitatea poveştii. După cum spune Nicolae Bârna în introducere, acest roman care nu poate fi povestit are, poate tocmai din acest motiv, un suflu proaspăt chiar şi astăzi, la peste 40 de ani de la scrierea lui. Iniţiator al onirismului estetic, Dumitru Ţepeneag şi-a construit acest prim roman după logica visului, deosebindu-se astfel de suprarealism, care foloseşte visul ca sursă de imagini şi motive. Mi-ar fi imposibil să fac un rezumat al romanului, pentru că în el nu se regăseşte, de fapt, o poveste coerentă. Nu există început, nici sfârşit, există doar un mijloc supus unei continue transformări, privit din mai multe unghiuri şi examinat parcă prin intermediul unei lupe, aidoma unui detaliu mărit dintr-un tablou. Iar acest mijloc este despărţit în mai multe fire narative aproape paralele - nu putem vedea dacă ele izvorăsc dintr-o sursă comună sau dacă se vor întâlni la un moment dat. Mai mult, acestor fire le cresc ramificaţii sau se modifică întru totul, făcând imposibilă existenţa unei poveşti întregi, coerente. Există, însă, câteva nuclee tematice care pot fi povestite: un bărbat cu un buchet de flori (personajul principal) aleargă după autobuzul care pleacă din staţie, încercând să îl prindă. Acelaşi personaj este prins în scene recurente cu Maria sau cu Magda, două femei între care pendulează continuu. Un bătrân ieşit din închisoare se îndreaptă spre gară, sub un soare năucitor, cărând după el o valiză soldăţească. Un bărbat se pregăteşte să taie un porc în curtea blocului, secondat de trei femei cu ligheane în braţe. Şoferul autobuzului se lansează într-o cursă încăpăţânată cu un pieton transformat în alergător, ignorând staţiile şi semafoarele. Sunt, parcă, tablouri dintr-un muzeu al memoriei, la care curatorul se întoarce iar şi iar, analizându-le pe îndelete, mărind detaliile, modificându-le, descoperind sau inventând noi poveşti. Identitatea personajelor poate suferi transformări: bărbatul alergând spre gară devine un copil jucându-se cu un tren în miniatură, cele două femei îşi pierd, treptat, identitatea (oricum neclară) şi se contopesc într-o singură persoană cu aceeaşi iniţială, M. Personajele par să rămână blocate în aceleaşi secvenţe, pe care le reiau iar şi iar, în ciuda încercării lor de a înainta, de a le depăşi. O situaţie, o mişcare, un cuvânt le aruncă, brusc, într-un alt loc şi într-un alt timp; trecutul şi prezentul coabitează în aceeaşi naraţiune, instaurând o imposibilitate de mişcare. Laitmotivul naraţiunii, transformat aproape în obsesie, este ajungerea la gară, unde personajul principal trebuie să aştepte pe cineva. Fie că este dat jos din autobuz, fie că şoferul nu mai opreşte în staţii, fie că se urcă în maşina greşită, gara râmane o destinaţie parcă imposibil de atins. Universul cărţii este unul straniu şi, totodată, domestic, populat de biciclişti şi peşti, de buchete de flori şi găini, de fugi dintre cele mai variate - după autobuz, după tren, dar şi o fugă de realitate, de concret, de finalul prea dureros pentru a fi cunoscut sau acceptat. Evenimentele par a se învârti în cerc, apropiindu-se de un miez dureros, pe care îl circumscriu tentativ, dar într-un mod obsesiv. Prin iureşul fugilor, putem întrezări imaginea unui copil al cărui tată este arestat - un tată transformat în deţinut politic, închis şi torturat sub regimul comunist. O dureroasă metamorfoză de identitate. Lumea acestui roman pare inundată de peşti: în plasa din spatele unei biciclete sau pe o masă de bucătărie, în braţele unei femei sau în coşul unui ţăran, plutind pe cer sau ieşind din pântecul unei femei. Peştii, pasivi şi inerţi la început, prind viaţă mai apoi, ca printr-un miracol. În plasa unei femei, ei muşcă cu poftă din franzele. Odată scăpaţi de sub observaţie, se târăsc pe asfalt sau pe duşumea, încercând să se ascundă, să fugă din faţa unei morţi sigure. Deşi este o carte scurtă, nu am putut-o citi dintr-o răsuflare; am resimţit o stranie ameţeală, o ciudată oboseală. Aceleaşi secvenţe se repetă parcă la infinit, sunt reluate iar şi iar, într-un iureş ameţitor. Şi totuşi, cartea este departe de a fi plictisitoare: naraţiunea, aparent aceeaşi, se schimbă continuu, cu variaţiuni care amplifică şi lărgesc povestea, cu detalii noi adăugate treptat, cu miniaturale tablouri suprarealiste, având un umor negru, delicios. Este frumuseţea detaliului mărit, în care un ochi atent poate descoperi o lume ireală, desprinsă, parcă, dintr-un vis. **Câteva note, nu neapărat spoilere** Romanul este presărat cu referinţe la paradoxurile mişcării formulate de filozoful grec Zenon în secolul al V-lea î.Hr. Este vorba de Ahile şi broasca ţestoasă (dacă alergătorul mai lent are un avans, alergătorul mai rapid nu-l poate depăși niciodată, pentru ca cel lent va fi mereu în față), paradoxul săgeţii (prin care arată că mişcarea dintr-un punct în altul este imposibilă) şi paradoxul Dihotomiei (distanţa parcursă între două puncte poate fi divizată la infinit, ceea ce face mişcarea iluzorie). Peştii pot avea, în roman, simboluri religioase (miracolul prin care Iisus a înmulţit hrana, potolind foamea mulţimilor), la fel ca şi numele celor două femei, Maria şi Magda(lena). De asemenea, tabloul real şi imaginar cu femeia ţinând un copil în braţe, copil care devine, într-o altă secvenţă, un căpitan de securitate, asemenea unei vipere care muşcă din sânul care a încălzit-o. Romanul este împânzit de multe alte simboluri: sângele şi actul uciderii (peştele spintecat, porcul înjunghiat), hainele negre, de doliu, tancurile de pe străzi care, aparent, participă la o filmare. Sunt simboluri ale suferinţei, ale violenţei, care trimit către poveşti sugerate, nespuse. Ţepeneag scrie în jurnalul său că a construit acest roman ca pe o cursă cu capcane, asemenea jocurilor din copilărie. Există atât cuvinte-capcană (precum grădină, mare sau plajă), cât şi cuvinte-obsesie (găină, uliu, câine). Cuvintele-capcană, odată formulate în mintea personajelor, le propulsează către o altă secvenţă, ceea ce determină pivotarea acţiunii către un alt plan. Este greu de spus dacă noile tablouri au existat în trecut sau sunt simpe exerciţii de imaginaţie. Editura: ART, 2007 Număr de pagini: 174"
1,https://lecturile-emei.blogspot.com/2014/01/zadarnica-e-arta-fugii-dumitru-tepeneag_28.html,"În limba română, cuvântul fugă are un dublu înţeles: cel de alergare, goană, dar şi cel de compoziţie muzicală polifonică, în care tema este reluată de mai multe voci şi dezvoltată după legile contrapunctului. Termenul de fugă funcţionează aici în ambele sensuri, pentru că personajul central este într-o continuă şi zadarnică goană, iar romanul este structurat asemănător unei fugi de Bach, cu diverse voci care reiau şi dezvoltă tema principală, dar şi cu adăugiri care sporesc complexitatea poveştii. După cum spune Nicolae Bârna în introducere, acest roman care nu poate fi povestit are, poate tocmai din acest motiv, un suflu proaspăt chiar şi astăzi, la peste 40 de ani de la scrierea lui. Iniţiator al onirismului estetic, Dumitru Ţepeneag şi-a construit acest prim roman după logica visului, deosebindu-se astfel de suprarealism, care foloseşte visul ca sursă de imagini şi motive. Mi-ar fi imposibil să fac un rezumat al romanului, pentru că în el nu se regăseşte, de fapt, o poveste coerentă. Nu există început, nici sfârşit, există doar un mijloc supus unei continue transformări, privit din mai multe unghiuri şi examinat parcă prin intermediul unei lupe, aidoma unui detaliu mărit dintr-un tablou. Iar acest mijloc este despărţit în mai multe fire narative aproape paralele - nu putem vedea dacă ele izvorăsc dintr-o sursă comună sau dacă se vor întâlni la un moment dat. Mai mult, acestor fire le cresc ramificaţii sau se modifică întru totul, făcând imposibilă existenţa unei poveşti întregi, coerente. Există, însă, câteva nuclee tematice care pot fi povestite: un bărbat cu un buchet de flori (personajul principal) aleargă după autobuzul care pleacă din staţie, încercând să îl prindă. Acelaşi personaj este prins în scene recurente cu Maria sau cu Magda, două femei între care pendulează continuu. Un bătrân ieşit din închisoare se îndreaptă spre gară, sub un soare năucitor, cărând după el o valiză soldăţească. Un bărbat se pregăteşte să taie un porc în curtea blocului, secondat de trei femei cu ligheane în braţe. Şoferul autobuzului se lansează într-o cursă încăpăţânată cu un pieton transformat în alergător, ignorând staţiile şi semafoarele. Sunt, parcă, tablouri dintr-un muzeu al memoriei, la care curatorul se întoarce iar şi iar, analizându-le pe îndelete, mărind detaliile, modificându-le, descoperind sau inventând noi poveşti. Identitatea personajelor poate suferi transformări: bărbatul alergând spre gară devine un copil jucându-se cu un tren în miniatură, cele două femei îşi pierd, treptat, identitatea (oricum neclară) şi se contopesc într-o singură persoană cu aceeaşi iniţială, M. Personajele par să rămână blocate în aceleaşi secvenţe, pe care le reiau iar şi iar, în ciuda încercării lor de a înainta, de a le depăşi. O situaţie, o mişcare, un cuvânt le aruncă, brusc, într-un alt loc şi într-un alt timp; trecutul şi prezentul coabitează în aceeaşi naraţiune, instaurând o imposibilitate de mişcare. Laitmotivul naraţiunii, transformat aproape în obsesie, este ajungerea la gară, unde personajul principal trebuie să aştepte pe cineva. Fie că este dat jos din autobuz, fie că şoferul nu mai opreşte în staţii, fie că se urcă în maşina greşită, gara râmane o destinaţie parcă imposibil de atins. Universul cărţii este unul straniu şi, totodată, domestic, populat de biciclişti şi peşti, de buchete de flori şi găini, de fugi dintre cele mai variate - după autobuz, după tren, dar şi o fugă de realitate, de concret, de finalul prea dureros pentru a fi cunoscut sau acceptat. Evenimentele par a se învârti în cerc, apropiindu-se de un miez dureros, pe care îl circumscriu tentativ, dar într-un mod obsesiv. Prin iureşul fugilor, putem întrezări imaginea unui copil al cărui tată este arestat - un tată transformat în deţinut politic, închis şi torturat sub regimul comunist. O dureroasă metamorfoză de identitate. Lumea acestui roman pare inundată de peşti: în plasa din spatele unei biciclete sau pe o masă de bucătărie, în braţele unei femei sau în coşul unui ţăran, plutind pe cer sau ieşind din pântecul unei femei. Peştii, pasivi şi inerţi la început, prind viaţă mai apoi, ca printr-un miracol. În plasa unei femei, ei muşcă cu poftă din franzele. Odată scăpaţi de sub observaţie, se târăsc pe asfalt sau pe duşumea, încercând să se ascundă, să fugă din faţa unei morţi sigure. Deşi este o carte scurtă, nu am putut-o citi dintr-o răsuflare; am resimţit o stranie ameţeală, o ciudată oboseală. Aceleaşi secvenţe se repetă parcă la infinit, sunt reluate iar şi iar, într-un iureş ameţitor. Şi totuşi, cartea este departe de a fi plictisitoare: naraţiunea, aparent aceeaşi, se schimbă continuu, cu variaţiuni care amplifică şi lărgesc povestea, cu detalii noi adăugate treptat, cu miniaturale tablouri suprarealiste, având un umor negru, delicios. Este frumuseţea detaliului mărit, în care un ochi atent poate descoperi o lume ireală, desprinsă, parcă, dintr-un vis. **Câteva note, nu neapărat spoilere** Romanul este presărat cu referinţe la paradoxurile mişcării formulate de filozoful grec Zenon în secolul al V-lea î.Hr. Este vorba de Ahile şi broasca ţestoasă (dacă alergătorul mai lent are un avans, alergătorul mai rapid nu-l poate depăși niciodată, pentru ca cel lent va fi mereu în față), paradoxul săgeţii (prin care arată că mişcarea dintr-un punct în altul este imposibilă) şi paradoxul Dihotomiei (distanţa parcursă între două puncte poate fi divizată la infinit, ceea ce face mişcarea iluzorie). Peştii pot avea, în roman, simboluri religioase (miracolul prin care Iisus a înmulţit hrana, potolind foamea mulţimilor), la fel ca şi numele celor două femei, Maria şi Magda(lena). De asemenea, tabloul real şi imaginar cu femeia ţinând un copil în braţe, copil care devine, într-o altă secvenţă, un căpitan de securitate, asemenea unei vipere care muşcă din sânul care a încălzit-o. Romanul este împânzit de multe alte simboluri: sângele şi actul uciderii (peştele spintecat, porcul înjunghiat), hainele negre, de doliu, tancurile de pe străzi care, aparent, participă la o filmare. Sunt simboluri ale suferinţei, ale violenţei, care trimit către poveşti sugerate, nespuse. Ţepeneag scrie în jurnalul său că a construit acest roman ca pe o cursă cu capcane, asemenea jocurilor din copilărie. Există atât cuvinte-capcană (precum grădină, mare sau plajă), cât şi cuvinte-obsesie (găină, uliu, câine). Cuvintele-capcană, odată formulate în mintea personajelor, le propulsează către o altă secvenţă, ceea ce determină pivotarea acţiunii către un alt plan. Este greu de spus dacă noile tablouri au existat în trecut sau sunt simpe exerciţii de imaginaţie. Editura: ART, 2007 Număr de pagini: 174"
1,https://lecturile-emei.blogspot.com/2014/01/accabadora-michela-murgia.html#more,"Romanul Michelei Murgia are o frumuseţe aparte, o poezie care nu poate fi tăgăduită, ascunsă în mici detalii, în întorsături de frază, dar şi în pitoreştile cutume ale vieţii din Sardinia - meleagurile natale ale autoarei. Mi-am dorit să citesc această carte din momentul în care am aflat de existenţa ei; mi-am imaginat, de pe atunci, o lume la graniţa dintre real şi fantastic, cu un strop de pitoresc şi magie - reţeta perfectă pentru a deveni o carte favorită. Nu am luat însă în calcul că, uneori, nu sunt de ajuns doar ingredientele, ci şi modul de preparare... este un roman puternic impregnat de tradiţia sardă; mi-au plăcut detaliile pitoreşti din viaţa unei comunităţi restrânse, izolate, care funcţionează încă după reguli ancestrale: culesul viei în momentul în care mirosul fin al unui bătrân decide că strugurii au atins deplina maturitate; mutarea hotarului prin vrăji, pentru a lua din pământul vecinului; pregătirile pentru nuntă, cu numeroase prăjituri tradiţionale, cu belşug de migdale; pâinea nupţială a miresei, împodobită cu porumbei şi flori în relief, care, după nuntă, urmează să fie lăcuită şi păstrată în casa mirilor; noaptea de 1 noiembrie, Noaptea Tuturor Sfinţilor, când uşile caselor sunt lăsate deschise, pentru ca sufletele rudelor să poată intra şi ospăta din merindele pregătite anume; bocitoarele plătite care îşi închiriză vocea pentru a jeli morţii. De fiecare dată când se ridica lamentaţia aceea de o muzicalitate vulgară, era ca şi cum sorenezilor li s-ar fi cântat durerile din fiecare casă, cele prezente şi cele duse, pentru că doliul unei familii trezea amintirea, niciodată adormită, a tuturor plânsetelor trecute. (pag. 22) Cea mai surprinzătoare dintre tradiţiile sarde a fost, de bună seamă, existenţa Accabadorei. Îmbrăcată tot timpul în negru, femeia, care şi-a luat asupra ei dreptul de viaţă şi de moarte, intră în casele celor muribunzi şi, cu acordul lor şi al familiei, îi ajută să treacă în lumea de dincolo. Fie că foloseşte o pernă, un băţ de măslin sau un ciocănel de lemn, şlefuit anume pentru această utilizare, Accabadora îşi îndeplineşte rolul infam conferit de tradiţie şi necesitate. Înainte de intervenţia ei, din camera muribundului sunt înlăturate toate obiectele sacre, care ar putea ţine sufletul legat de trup. Acest personaj a apărut în Sardinia în unele comunităţi izolate, lipsite de spitale. Din superstiţie, Accabadora nu era plătită pentru ""serviciile"" ei de eutanasie. Deşi nerecunoscută de unii istorici, cazuri ale acestei îndeletniciri au fost semnalate până în urmă cu câteva decenii. Aveam şi eu rolul meu de jucat, şi l-am jucat. Eu am fost ultima mamă pe care unii au văzut-o. (pag. 154) Revenind la roman, este un pic dificil de spus cine este personajul principal aici - Bonaria Urrai, croitoreasa care îndeplineşte, de fapt, rolul de Accabadora în micuţa aşezare sardă, ori Maria Listru, fetiţa de suflet pe care Bonaria o adoptă pe când aceasta avea şase ani. Maria este singura persoană din sat care nu cunoaşte adevărata ocupaţie a Bonariei; copil fiind, nu înţelege rostul dispariţiilor misterioase, în toiul nopţii, ale bătrânei, deşi aceste plecări sunt întotdeauna urmate de o înmormântare. Când, peste ani, Maria află adevărul, nu se poate împăca cu rolul de înger al morţii asumat de mama adoptivă. Cuvintele Bonariei - Aşa cum nu ne naştem singuri, nu ar trebui nici să murim singuri - nu compensează tăinuirea adevărului, astfel că Maria lasă totul în urmă şi începe o nouă viaţă pe continent. Va ajunge ea să înţeleagă pe deplin rolul accabadorei în comunitatea sardă? Se va împăca cu universul restrâns, guvernat de tradiţie, al lumii căreia îi aparţine? Potenţialul acestei poveşti este generos şi m-a lăsat să întrevăd posibilitatea unei lecturi impresionante; dar, din păcate, nu este dezvoltat pe măsura promisiunii pe care o conţine, atingând doar în trecere şi mult prea superficial subiectele cu adevărat interesante. Nu m-a deranjat stilul (uneori) simplu în care este scrisă această carte; pe alocuri, cuvintele înfloresc în metafore surprinzătoare, mustind de candoare şi poezie, astfel că pot ierta bucăţile ceva mai banale. Nu m-a deranjat foarte tare nici că personajele au fost, uneori, introduse brusc, ceea ce mi-a creat câteva confuzii. Unul dintre aspectele care au scăzut plăcerea lecturii a fost lungimea - mai bine spus, scurtimea - neîndestulătoare pentru a cuprinde o asemenea poveste şi un număr, destul de mare, de personaje. Evenimentele se precipită, fără a dispune de un timp suficient în care să dospească, pentru a face o trecere lină, credibilă, de la un moment la altul. Tot din acest motiv, personajele par dezvoltate doar pe jumătate, fapt pentru care, la finalul lecturii, nu am rămas cu senzaţia că le cunosc de o viaţă, că le iubesc sau că le urăsc cu adevărat. Recomand acest roman, dar nu din toată inima. Merită, totuşi, să aflaţi povestea Accabadorei şi să petreceţi câteva ore în lumea pitorească din Sardinia - fără a avea, însă, aşteptări foarte mari. Editura: Humanitas Fiction, 2013 Număr de pagini: 216 Traducere: Gabriela Lungu"
1,https://lecturile-emei.blogspot.com/2014/01/accabadora-michela-murgia.html,"Romanul Michelei Murgia are o frumuseţe aparte, o poezie care nu poate fi tăgăduită, ascunsă în mici detalii, în întorsături de frază, dar şi în pitoreştile cutume ale vieţii din Sardinia - meleagurile natale ale autoarei. Mi-am dorit să citesc această carte din momentul în care am aflat de existenţa ei; mi-am imaginat, de pe atunci, o lume la graniţa dintre real şi fantastic, cu un strop de pitoresc şi magie - reţeta perfectă pentru a deveni o carte favorită. Nu am luat însă în calcul că, uneori, nu sunt de ajuns doar ingredientele, ci şi modul de preparare... este un roman puternic impregnat de tradiţia sardă; mi-au plăcut detaliile pitoreşti din viaţa unei comunităţi restrânse, izolate, care funcţionează încă după reguli ancestrale: culesul viei în momentul în care mirosul fin al unui bătrân decide că strugurii au atins deplina maturitate; mutarea hotarului prin vrăji, pentru a lua din pământul vecinului; pregătirile pentru nuntă, cu numeroase prăjituri tradiţionale, cu belşug de migdale; pâinea nupţială a miresei, împodobită cu porumbei şi flori în relief, care, după nuntă, urmează să fie lăcuită şi păstrată în casa mirilor; noaptea de 1 noiembrie, Noaptea Tuturor Sfinţilor, când uşile caselor sunt lăsate deschise, pentru ca sufletele rudelor să poată intra şi ospăta din merindele pregătite anume; bocitoarele plătite care îşi închiriză vocea pentru a jeli morţii. De fiecare dată când se ridica lamentaţia aceea de o muzicalitate vulgară, era ca şi cum sorenezilor li s-ar fi cântat durerile din fiecare casă, cele prezente şi cele duse, pentru că doliul unei familii trezea amintirea, niciodată adormită, a tuturor plânsetelor trecute. (pag. 22) Cea mai surprinzătoare dintre tradiţiile sarde a fost, de bună seamă, existenţa Accabadorei. Îmbrăcată tot timpul în negru, femeia, care şi-a luat asupra ei dreptul de viaţă şi de moarte, intră în casele celor muribunzi şi, cu acordul lor şi al familiei, îi ajută să treacă în lumea de dincolo. Fie că foloseşte o pernă, un băţ de măslin sau un ciocănel de lemn, şlefuit anume pentru această utilizare, Accabadora îşi îndeplineşte rolul infam conferit de tradiţie şi necesitate. Înainte de intervenţia ei, din camera muribundului sunt înlăturate toate obiectele sacre, care ar putea ţine sufletul legat de trup. Acest personaj a apărut în Sardinia în unele comunităţi izolate, lipsite de spitale. Din superstiţie, Accabadora nu era plătită pentru ""serviciile"" ei de eutanasie. Deşi nerecunoscută de unii istorici, cazuri ale acestei îndeletniciri au fost semnalate până în urmă cu câteva decenii. Aveam şi eu rolul meu de jucat, şi l-am jucat. Eu am fost ultima mamă pe care unii au văzut-o. (pag. 154) Revenind la roman, este un pic dificil de spus cine este personajul principal aici - Bonaria Urrai, croitoreasa care îndeplineşte, de fapt, rolul de Accabadora în micuţa aşezare sardă, ori Maria Listru, fetiţa de suflet pe care Bonaria o adoptă pe când aceasta avea şase ani. Maria este singura persoană din sat care nu cunoaşte adevărata ocupaţie a Bonariei; copil fiind, nu înţelege rostul dispariţiilor misterioase, în toiul nopţii, ale bătrânei, deşi aceste plecări sunt întotdeauna urmate de o înmormântare. Când, peste ani, Maria află adevărul, nu se poate împăca cu rolul de înger al morţii asumat de mama adoptivă. Cuvintele Bonariei - Aşa cum nu ne naştem singuri, nu ar trebui nici să murim singuri - nu compensează tăinuirea adevărului, astfel că Maria lasă totul în urmă şi începe o nouă viaţă pe continent. Va ajunge ea să înţeleagă pe deplin rolul accabadorei în comunitatea sardă? Se va împăca cu universul restrâns, guvernat de tradiţie, al lumii căreia îi aparţine? Potenţialul acestei poveşti este generos şi m-a lăsat să întrevăd posibilitatea unei lecturi impresionante; dar, din păcate, nu este dezvoltat pe măsura promisiunii pe care o conţine, atingând doar în trecere şi mult prea superficial subiectele cu adevărat interesante. Nu m-a deranjat stilul (uneori) simplu în care este scrisă această carte; pe alocuri, cuvintele înfloresc în metafore surprinzătoare, mustind de candoare şi poezie, astfel că pot ierta bucăţile ceva mai banale. Nu m-a deranjat foarte tare nici că personajele au fost, uneori, introduse brusc, ceea ce mi-a creat câteva confuzii. Unul dintre aspectele care au scăzut plăcerea lecturii a fost lungimea - mai bine spus, scurtimea - neîndestulătoare pentru a cuprinde o asemenea poveste şi un număr, destul de mare, de personaje. Evenimentele se precipită, fără a dispune de un timp suficient în care să dospească, pentru a face o trecere lină, credibilă, de la un moment la altul. Tot din acest motiv, personajele par dezvoltate doar pe jumătate, fapt pentru care, la finalul lecturii, nu am rămas cu senzaţia că le cunosc de o viaţă, că le iubesc sau că le urăsc cu adevărat. Recomand acest roman, dar nu din toată inima. Merită, totuşi, să aflaţi povestea Accabadorei şi să petreceţi câteva ore în lumea pitorească din Sardinia - fără a avea, însă, aşteptări foarte mari. Editura: Humanitas Fiction, 2013 Număr de pagini: 216 Traducere: Gabriela Lungu"
1,https://lecturile-emei.blogspot.com/2014/02/satantango-laszlo-krasznahorkai.html#more,"Citesc în casa părinţilor mei. Un bloc comunist, cu camere meschine şi pereţi subţiri, prin care zgomotul unui televizor pătrunde de la vecinul de deasupra. Ceva mai târziu, mama intră în cameră şi, după ce schimbăm câteva vorbe, adoarme pe pat. În curând, sunetele înăbuşite ale televizorului se amestecă cu uşoarele sforăituri ale mamei. Sunt expulzată din adâncurile misterioase ale romanului; las în urmă colonia, camerele fetide, sălciile bătute de vânt, revinind la realitatea mea comodă. Arunc o privire în jur, devenind conştientă de camera ordonată, căldura de sub pătură, prăjitura pe jumătate mâncată. Ţin cartea deschisă cu ajutorul tălpilor şi îmi astup urechile cu degetele. Treptat, cuvânt cu cuvânt, pot să aud din nou huruitul tunetului şi răpăitul interminabl al ploii. Mâini nevăzute mă trag, cu putere, înapoi în universul sumbru al cărţii. Mă reîntorc în colonie, reintrând într-un ameţitor tangou al decadenţei. Revenită la Bucureşti, închei Satantango . Ploaia m-a urmărit peste tot, acompaniind lectura cărţii. Nu aş fi putut alege un decor mai potrivit pentru acest roman mohorât şi absurd, care m-a târât printr-o lume aflată într-o stare accentuată de degradare. La început, am avut senzaţia că civilizaţia a fost eradicată, oamenii decimaţi de o boală necunoscută, rămânând o singură comunitate izolată, care a supravieţuit unei apocalipse fără nume. Pentru multă vreme, am fost lipsită de noţiunea timpului şi a spaţiului, fără a cunoaşte prea bine sensul prezenţei mele acolo. Nicio explicaţie, nicio cauză, doar un gust acru pe limbă, ca semn prevestitor al unei morţi ce se apropie neîndoielnic. Puţinii oameni rămaşi în colonie se retrag, lipsiţi de putere, din faţa unei boli abstracte, incapabili să se apere sau să se salveze. Totul în jurul lor se macină şi putrezeşte: pereţii se surpă, acoperişurile se prăbuşesc, un mucegai fără leac ia în stăpânire, pretutindeni, zidurile. Păianjeni nevăzuţi îşi ţes pânzele în tăcere, imobilizând oameni şi obiecte deopotrivă, într-o încercare de conservare și de oprire a timpului în loc. Este o viaţă în derivă, o Sodoma şi Gomora la scară redusă - bărbaţii râvnesc la nevestele vecinilor, fetele tinere îşi vând trupurile, directorul şcolii nu îi mai învaţă pe cei tineri, doctorul nu îi mai vindecă pe bolnavi. Nimic nu mai funcţionează în colonie - moara şi atelierele sunt lăsate în paragină, câmpurile sunt abandonate. Singurul loc care îşi continuă existenţa este cârciuma, unde oamenii se adună pentru a bea şi a dansa nebuneşte până în zori. Locuitorii visează la plecare, la o evadare din viaţa mizeră a coloniei, însă planurile de a începe o viaţă mai bună în altă parte se destramă din momentul în care iau naştere. Singura lor speranţă rămâne ipotetica salvare pe care o aşteaptă din afară. Într-o zi, o tragedie se abate asupra lor, urmată de un miracol, însă oamenii sunt incapabili să citească semnele; minţile lor sunt prea amorţite, sufletele lor prea împietrite pentru a înţelege. Iar când salvatorul mult aşteptat soseşte, în sfârşit, oamenii abandonează orice urmă de judecată şi îl urmează orbeşte. În mâinile sale, păpuşile - odinioară lipsite de putere - se reîntorc la viaţă, pe măsură ce salvatorul le insuflă speranţă şi energie. Docili, oamenii urmează calea pe care vicleanul păpuşar le-o aşterne în faţă. Proza lui Krasznahorkai este una hipnotică, de o putere covârşitoare. M-am lăsat purtată de cuvintele cu sclipiri lirice şi de ritmul frazelor lungi, întortocheate. Treptat, m-am scufundat în universul sufocant, dar fascinant, al coloniei; am putut distinge geamătul caselor şubrezite, lamentaţia unei ploi nesfârşite, mucegaiul acaparând zidurile. Aproape că am simţit în nări mirosul de noroi şi putrefacţie emanat pretutindeni, care a impregnat până şi pielea fiinţelor vii. În doisprezece paşi ai unui dans executat în cerc, naraţiunea începe şi se termină cu sunetele unui clopot misterios. În spatele unei ferestre, bine ascunsă sub pături, se află o mână care scrie în jurnal. Realitatea şi imaginaţia încep să se întrepătrundă - este fie o coborâre înspre nebunie, ori o ascensiune către adevăr. *O divulgare, cel mai probabil* Din foarte multe puncte de vedere, Satantango nu este o distopie. Este, de fapt, viaţa reală, cea crudă şi neiertătoare, în care - prin ignoranţă, indolenţă şi depravare - ne putem provoca propria apocalipsă. Pagină după pagină, am început să înţeleg că acea boală misterioasă, acel dezastrul incert nu s-au întâmplat din cauze exterioare. Aşa-zisa catastrofă a fost provocată chiar de locuitorii coloniei, prin lene, viciu şi fatalitate. Dezumanizaţi, lipsiţi de speranţă, cu voinţa paralizată, ei vegetează într-o stare de letargie. Este o boală care îi roade din interior, pentru că ei s-au condamnat singuri. În loc să se bizuie pe propriile puteri, aşteaptă salvarea din altă parte; în cele din urmă, se supun unei voinţe mai puternice, pentru că este întotdeauna mai uşor să te laşi condus decât să conduci. În mod ironic, salvarea mult aşteptată poate însemna, în final, o adâncire în infern. Editura: Curtea Veche, 2012 Traducere: Anamaria Pop Număr de pagini: 316"
1,https://lecturile-emei.blogspot.com/2014/02/satantango-laszlo-krasznahorkai.html,"Citesc în casa părinţilor mei. Un bloc comunist, cu camere meschine şi pereţi subţiri, prin care zgomotul unui televizor pătrunde de la vecinul de deasupra. Ceva mai târziu, mama intră în cameră şi, după ce schimbăm câteva vorbe, adoarme pe pat. În curând, sunetele înăbuşite ale televizorului se amestecă cu uşoarele sforăituri ale mamei. Sunt expulzată din adâncurile misterioase ale romanului; las în urmă colonia, camerele fetide, sălciile bătute de vânt, revinind la realitatea mea comodă. Arunc o privire în jur, devenind conştientă de camera ordonată, căldura de sub pătură, prăjitura pe jumătate mâncată. Ţin cartea deschisă cu ajutorul tălpilor şi îmi astup urechile cu degetele. Treptat, cuvânt cu cuvânt, pot să aud din nou huruitul tunetului şi răpăitul interminabl al ploii. Mâini nevăzute mă trag, cu putere, înapoi în universul sumbru al cărţii. Mă reîntorc în colonie, reintrând într-un ameţitor tangou al decadenţei. Revenită la Bucureşti, închei Satantango . Ploaia m-a urmărit peste tot, acompaniind lectura cărţii. Nu aş fi putut alege un decor mai potrivit pentru acest roman mohorât şi absurd, care m-a târât printr-o lume aflată într-o stare accentuată de degradare. La început, am avut senzaţia că civilizaţia a fost eradicată, oamenii decimaţi de o boală necunoscută, rămânând o singură comunitate izolată, care a supravieţuit unei apocalipse fără nume. Pentru multă vreme, am fost lipsită de noţiunea timpului şi a spaţiului, fără a cunoaşte prea bine sensul prezenţei mele acolo. Nicio explicaţie, nicio cauză, doar un gust acru pe limbă, ca semn prevestitor al unei morţi ce se apropie neîndoielnic. Puţinii oameni rămaşi în colonie se retrag, lipsiţi de putere, din faţa unei boli abstracte, incapabili să se apere sau să se salveze. Totul în jurul lor se macină şi putrezeşte: pereţii se surpă, acoperişurile se prăbuşesc, un mucegai fără leac ia în stăpânire, pretutindeni, zidurile. Păianjeni nevăzuţi îşi ţes pânzele în tăcere, imobilizând oameni şi obiecte deopotrivă, într-o încercare de conservare și de oprire a timpului în loc. Este o viaţă în derivă, o Sodoma şi Gomora la scară redusă - bărbaţii râvnesc la nevestele vecinilor, fetele tinere îşi vând trupurile, directorul şcolii nu îi mai învaţă pe cei tineri, doctorul nu îi mai vindecă pe bolnavi. Nimic nu mai funcţionează în colonie - moara şi atelierele sunt lăsate în paragină, câmpurile sunt abandonate. Singurul loc care îşi continuă existenţa este cârciuma, unde oamenii se adună pentru a bea şi a dansa nebuneşte până în zori. Locuitorii visează la plecare, la o evadare din viaţa mizeră a coloniei, însă planurile de a începe o viaţă mai bună în altă parte se destramă din momentul în care iau naştere. Singura lor speranţă rămâne ipotetica salvare pe care o aşteaptă din afară. Într-o zi, o tragedie se abate asupra lor, urmată de un miracol, însă oamenii sunt incapabili să citească semnele; minţile lor sunt prea amorţite, sufletele lor prea împietrite pentru a înţelege. Iar când salvatorul mult aşteptat soseşte, în sfârşit, oamenii abandonează orice urmă de judecată şi îl urmează orbeşte. În mâinile sale, păpuşile - odinioară lipsite de putere - se reîntorc la viaţă, pe măsură ce salvatorul le insuflă speranţă şi energie. Docili, oamenii urmează calea pe care vicleanul păpuşar le-o aşterne în faţă. Proza lui Krasznahorkai este una hipnotică, de o putere covârşitoare. M-am lăsat purtată de cuvintele cu sclipiri lirice şi de ritmul frazelor lungi, întortocheate. Treptat, m-am scufundat în universul sufocant, dar fascinant, al coloniei; am putut distinge geamătul caselor şubrezite, lamentaţia unei ploi nesfârşite, mucegaiul acaparând zidurile. Aproape că am simţit în nări mirosul de noroi şi putrefacţie emanat pretutindeni, care a impregnat până şi pielea fiinţelor vii. În doisprezece paşi ai unui dans executat în cerc, naraţiunea începe şi se termină cu sunetele unui clopot misterios. În spatele unei ferestre, bine ascunsă sub pături, se află o mână care scrie în jurnal. Realitatea şi imaginaţia încep să se întrepătrundă - este fie o coborâre înspre nebunie, ori o ascensiune către adevăr. *O divulgare, cel mai probabil* Din foarte multe puncte de vedere, Satantango nu este o distopie. Este, de fapt, viaţa reală, cea crudă şi neiertătoare, în care - prin ignoranţă, indolenţă şi depravare - ne putem provoca propria apocalipsă. Pagină după pagină, am început să înţeleg că acea boală misterioasă, acel dezastrul incert nu s-au întâmplat din cauze exterioare. Aşa-zisa catastrofă a fost provocată chiar de locuitorii coloniei, prin lene, viciu şi fatalitate. Dezumanizaţi, lipsiţi de speranţă, cu voinţa paralizată, ei vegetează într-o stare de letargie. Este o boală care îi roade din interior, pentru că ei s-au condamnat singuri. În loc să se bizuie pe propriile puteri, aşteaptă salvarea din altă parte; în cele din urmă, se supun unei voinţe mai puternice, pentru că este întotdeauna mai uşor să te laşi condus decât să conduci. În mod ironic, salvarea mult aşteptată poate însemna, în final, o adâncire în infern. Editura: Curtea Veche, 2012 Traducere: Anamaria Pop Număr de pagini: 316"
1,https://lecturile-emei.blogspot.com/2014/01/narayama-shichiro-fukazawa.html#more,"Nuvela japonezului Fukazawa este ca o lovitură de pumn în stomac. Am citit-o cu înfiorare, cuprinsă de o covârşitoare repulsie, dar şi de o teribilă fascinaţie. Este o poveste cutremurătoare, imposibil de uitat, care m-a răscolit până în cotloanele ascunse ale sufletului; o poveste care, odată încheiată, mi-a dat impulsul să-mi îmbrăţişez părinţii - dar ce păcat că sunt atât de departe de mine! Inspirată de o legendă de pe meleagurile natale ale autorului (regiunea muntoasă Yamanashi), Balada de la Narayama relatează povestea neobişnuită şi, totodată, macabră, a unei comunităţi din Satul de Dincolo, un cătun izolat de munte. Lipsa constantă a hranei şi teama perpetuă de înfometare este drama ancestrală care a pătruns în fibrele cele mai intime din sufletul localnicilor, transformându-le umanitatea în ceva primitiv, monstruos. Viaţa zilnică a acestei societăţi distopice este guvernată de un set de reguli nescrise care au luat forma tradiţiei: dacă familia este deja prea numeroasă, nou-născuţii sunt omorâţi fără remuşcări, iar toţi bătrânii trecuţi de 70 de ani sunt părăsiţi pe muntele Nara. Odinioară izgoniţi fără voia lor, această practică a devenit, cu timpul, responsabilitatea asumată a bătrânilor, prin care ei uşurează viaţa familiei. În toiul iernii, fiii îşi iau în spinare părinţii, pentru ca, la capătul unei călătorii anevoioase, să îi lase pe culmea înzăpezită unde se spune că sălăşluiesc zeii. În ciuda consecinţelor, oamenii sunt împinşi să fure mâncarea vecinilor; odată prinşi, pedeapsa este cruntă: după o bătaie zdravănă, casa hoţului devine un teren de încleştate lupte între vecini, care întorc totul pe dos şi îşi împart merindele găsite. Într-o astfel de lume meschină, guvernată de necesităţile lumeşti ale pântecului, mecanismele sufletului au cunoscut, parcă, o translatare iremediabilă înspre barbarie: nu sunt puţini copiii care îşi silesc părinţii să îşi urmeze destinul, legându-i pe cei care se împotrivesc; adeseori, îi abandonează la jumătatea drumului, răpindu-le bătrânilor singura mângâiere a călătoriei - contopirea cu divinitatea de pe muntele Nara. Peniţa lui Fukazawa se opreşte asupra uneia dintre familiile care îşi duc viaţa mizeră în acest ungher izolat al Japoniei. Orin are 69 de ani, iar singura sa grijă, înainte de a pleca în călătoria finală a vieţii, este să îi găsescă o nevastă fiului ei, rămas văduv. Plecarea bătrânei nu este una necesară - prin chibzuinţa şi îndemânarea ei, familia are provizii îndestulătoare. Este o ironie faptul că această femeie, descurcăreaţă şi încă în putere, se supune cu inima deschisă unei tradiţii absurde; mai mult, bătrânii care încearcă să fugă din faţa acestui destin i se par lipsiţi de demnitate. Consideră că este responsabilitatea ei să plece atunci când ajutorul ei devine de prisos, iar gurile care trebuie hrănite se înmulţesc în gospodărie. În cazul bătrânei, graniţa abandonului este una neclară: fiul ei nu se îndură să o ducă pe munte, dar Orin îşi urmează cu încăpăţânare destinul asumat. Scena în care Orin încearcă să îşi spargă dinţii este una cutremurătoare; frumoasa ei dantură este un motiv de batjocură într-o lume în care mâncarea nu este niciodată de ajuns. În ruptul capului n-ar fi crezut că va ajunge să se facă de râs tocmai din pricina dinţilor. Cumpănea că, orice s-ar întâmpla, musai era să se lepede de câţiva înainte de-a lua calea muntelui, că altfel n-avea cum răzbate cu faţa curată. Spre Narayama dorea să plece ca o bătrână frumoasă, ştirbă, cum cerea buna cuviinţă, aşezată pe scândurica din cârca lui Tatsuhei, motiv pentru care se chinuia din răsputeri să-şi sfarme măcar vreo doi-trei dinţi cu bolovanul de cremene. Este o abandonare totală, senină, în faţa regulilor crude ale unei societăţi înfometate. Prin Tatsuhei, fiul lui Orin, înţelegem că umanitatea mai pulsează încă în Satul de Dincolo. Dar orice urmă de optimism este negată de proza neîndurătoare a lui Fukazawa - sensibilitatea fiului contrastează cu indiferenţa şi cruzimea nepotului, care nu pare întristat de iminenta plecare a bunicii. În urma ei rămân doar cântecele care răsună pe poteci, poate singurul lucru frumos, uman, din această lume coborâtă în infern. În momentul publicării ei, nuvela a iscat controverse datorită realismului ei catalogat drept cruzime. Pentru o poveste atât de scurtă, forţa ei este, într-adevăr, covârşitoare. Dureroasa realitate pe care o conţine este atenuată, într-o mare măsură, de umorul negru, subtil, care traversează, ca un curent subteran, întreaga naraţiune. Cu toate acestea, veţi resimţi însă, cu siguranţă, impactul unui pumn bine direcţionat. Această nuvelă a apărut şi la noi, în colecţia de povestiri Balada de la Narayama (Editura Univers, 2009)."
1,https://lecturile-emei.blogspot.com/2014/01/narayama-shichiro-fukazawa.html,"Nuvela japonezului Fukazawa este ca o lovitură de pumn în stomac. Am citit-o cu înfiorare, cuprinsă de o covârşitoare repulsie, dar şi de o teribilă fascinaţie. Este o poveste cutremurătoare, imposibil de uitat, care m-a răscolit până în cotloanele ascunse ale sufletului; o poveste care, odată încheiată, mi-a dat impulsul să-mi îmbrăţişez părinţii - dar ce păcat că sunt atât de departe de mine! Inspirată de o legendă de pe meleagurile natale ale autorului (regiunea muntoasă Yamanashi), Balada de la Narayama relatează povestea neobişnuită şi, totodată, macabră, a unei comunităţi din Satul de Dincolo, un cătun izolat de munte. Lipsa constantă a hranei şi teama perpetuă de înfometare este drama ancestrală care a pătruns în fibrele cele mai intime din sufletul localnicilor, transformându-le umanitatea în ceva primitiv, monstruos. Viaţa zilnică a acestei societăţi distopice este guvernată de un set de reguli nescrise care au luat forma tradiţiei: dacă familia este deja prea numeroasă, nou-născuţii sunt omorâţi fără remuşcări, iar toţi bătrânii trecuţi de 70 de ani sunt părăsiţi pe muntele Nara. Odinioară izgoniţi fără voia lor, această practică a devenit, cu timpul, responsabilitatea asumată a bătrânilor, prin care ei uşurează viaţa familiei. În toiul iernii, fiii îşi iau în spinare părinţii, pentru ca, la capătul unei călătorii anevoioase, să îi lase pe culmea înzăpezită unde se spune că sălăşluiesc zeii. În ciuda consecinţelor, oamenii sunt împinşi să fure mâncarea vecinilor; odată prinşi, pedeapsa este cruntă: după o bătaie zdravănă, casa hoţului devine un teren de încleştate lupte între vecini, care întorc totul pe dos şi îşi împart merindele găsite. Într-o astfel de lume meschină, guvernată de necesităţile lumeşti ale pântecului, mecanismele sufletului au cunoscut, parcă, o translatare iremediabilă înspre barbarie: nu sunt puţini copiii care îşi silesc părinţii să îşi urmeze destinul, legându-i pe cei care se împotrivesc; adeseori, îi abandonează la jumătatea drumului, răpindu-le bătrânilor singura mângâiere a călătoriei - contopirea cu divinitatea de pe muntele Nara. Peniţa lui Fukazawa se opreşte asupra uneia dintre familiile care îşi duc viaţa mizeră în acest ungher izolat al Japoniei. Orin are 69 de ani, iar singura sa grijă, înainte de a pleca în călătoria finală a vieţii, este să îi găsescă o nevastă fiului ei, rămas văduv. Plecarea bătrânei nu este una necesară - prin chibzuinţa şi îndemânarea ei, familia are provizii îndestulătoare. Este o ironie faptul că această femeie, descurcăreaţă şi încă în putere, se supune cu inima deschisă unei tradiţii absurde; mai mult, bătrânii care încearcă să fugă din faţa acestui destin i se par lipsiţi de demnitate. Consideră că este responsabilitatea ei să plece atunci când ajutorul ei devine de prisos, iar gurile care trebuie hrănite se înmulţesc în gospodărie. În cazul bătrânei, graniţa abandonului este una neclară: fiul ei nu se îndură să o ducă pe munte, dar Orin îşi urmează cu încăpăţânare destinul asumat. Scena în care Orin încearcă să îşi spargă dinţii este una cutremurătoare; frumoasa ei dantură este un motiv de batjocură într-o lume în care mâncarea nu este niciodată de ajuns. În ruptul capului n-ar fi crezut că va ajunge să se facă de râs tocmai din pricina dinţilor. Cumpănea că, orice s-ar întâmpla, musai era să se lepede de câţiva înainte de-a lua calea muntelui, că altfel n-avea cum răzbate cu faţa curată. Spre Narayama dorea să plece ca o bătrână frumoasă, ştirbă, cum cerea buna cuviinţă, aşezată pe scândurica din cârca lui Tatsuhei, motiv pentru care se chinuia din răsputeri să-şi sfarme măcar vreo doi-trei dinţi cu bolovanul de cremene. Este o abandonare totală, senină, în faţa regulilor crude ale unei societăţi înfometate. Prin Tatsuhei, fiul lui Orin, înţelegem că umanitatea mai pulsează încă în Satul de Dincolo. Dar orice urmă de optimism este negată de proza neîndurătoare a lui Fukazawa - sensibilitatea fiului contrastează cu indiferenţa şi cruzimea nepotului, care nu pare întristat de iminenta plecare a bunicii. În urma ei rămân doar cântecele care răsună pe poteci, poate singurul lucru frumos, uman, din această lume coborâtă în infern. În momentul publicării ei, nuvela a iscat controverse datorită realismului ei catalogat drept cruzime. Pentru o poveste atât de scurtă, forţa ei este, într-adevăr, covârşitoare. Dureroasa realitate pe care o conţine este atenuată, într-o mare măsură, de umorul negru, subtil, care traversează, ca un curent subteran, întreaga naraţiune. Cu toate acestea, veţi resimţi însă, cu siguranţă, impactul unui pumn bine direcţionat. Această nuvelă a apărut şi la noi, în colecţia de povestiri Balada de la Narayama (Editura Univers, 2009)."
1,https://lecturile-emei.blogspot.com/2014/02/trilogia-gemenilor-agota-kristof.html#more,"Dacă cineva mi-ar cere o singură recomandare de lectură, aș alege, fără urmă de șovăială, Trilogia gemenilor . De ce tocmai această carte? Pentru că e aproape necunoscută la noi și o consider o carte excepțională, scrisă într-o manieră aparte, singulară (mai ales în Marele caiet ), care te antrenează într-o avalanșă de senzații și emoții puternice. Tonul hipnotic al scriiturii aruncă peste cititor plasa unei fascinații inexplicabile și un pic morbide. Devii captiv în interiorul poveștii, care se derulează cu impactul unui film în fața ochilor tăi, spectator imobilizat într-un scaun de cinema. De multe ori, m-am trezit cu mâna acoperindu-mi gura, de șoc sau surpriză, ca și cum m-aș fi întrupat acolo, în lumea dezarticulată a gemenilor Claus și Lucas, trăind alături de ei ororile războiului, dar și dezumanizarea lor progresivă. Iar asta nu este totul – fiecare dintre cele trei părți ne prezintă o nouă versiune a adevărului, care ne zdruncină convingerile de mai înainte, însă toate aceste îndoieli și confuzii se adaugă plăcerii și groazei care ne încearcă pe rând. Poate că vom reuși, în final, să pătrundem prin vălul mistificărilor, întrezărind un crâmpei de adevăr – însă nu vom ști cu certitudine dacă ne aflăm în dimensiunea corectă: în vis sau în lumea reală. Chiar dacă unele aspecte par exagerate și greu de crezut, narațiunea reușește să fie întotdeauna convingătoare – în ce mă privește, a fost o lectură care m-a tulburat profund. În copilărie aveam un vis recurent despre o lume pe care nu o cunoscusem în realitate: mă regăseam într-un oraș străin, aflat sub bombardament, unde mă ascundeam sub fereastra unei case necunoscute; vedeam avioane pe cer, urechile îmi erau asurzite de explozii, eram cuprinsă de frică și neputință. Cu toate că nu trăisem niciodată un război, visele mele aveau o autenticitate înfricoșătoare. Ar putea fi realitatea mea dintr-o altă viață, dacă aș crede în reîncarnare; sau ar putea fi realitatea din nemărginitul tărâm al viselor, unde mintea deține puteri nelimitate. Agota Kristof a trăit un război, dar își scrie romanele ca și cum ar fi desprinse din vise – nu suntem niciodată siguri ce este real și ce este imaginat, nici unde se sfârșește adevărul și realitatea începe să fie denaturată. Claus și Lucas sunt gemeni cu o singură voce, cu o viață comună – ar putea fi, la fel de bine, o unică ființă care visează, un suflet solitar, traumatizat, covârșit de singurătate și suferință. Stilul în care este scris Marele caiet magnetizează de la primele paragrafe. Cu un ton rece, impersonal, autoarea ne introduce în lumea gemenilor Claus și Lucas, lăsați de mamă în grija unei bunici pe care abia o cunosc – o femeie neîngrijită, zgârcită și răutăcioasă, dar absolut fascinantă, unul dintre cele mai interesante personaje pe care le-am întâlnit în literatură. Gemenii fac totul împreună, vorbesc într-un singur glas. Inteligenți și pragmatici, ei observă și acceptă fiecare experiență fără uimire, nu judecă niciodată, însă recurg la răzbunare atunci când o consideră necesară. Cei doi au propriul cod moral, legea lor este legea Vechiului Testament. Treptat, prin exerciții care ne dau fiori, ei află ce înseamnă să fii orb sau surd, învață să facă față foamei, durerii și nedreptății, ajung să tolereze cruzimea și moartea. Nu există aproape nimic frumos în această lume care, în scurtă vreme, este prinsă într-un război nenumit, pe care îl percepem prin ochii gemenilor. Soldații străini, deportarea evreilor, atrocitățile comise sunt prezentate sub forme alegorice, imprecise. Lumea gemenilor se transformă într-un nou Babel, unde prevalează legile supraviețuirii: o lume diformă, de o urâțenie, cruzime și depravare distorsionate până în punctul în care totul devine irațional și grotesc, provocând teamă și dezgust. Gemenii aleg calea barbariei și a promiscuității – sau este, oare, calea de întoarcere la origini, la o existență primitivă? Sunt Claus și Lucas niște sociopați sau reprezintă omul nou, produsul unei societăți pervertite de război? Trilogia gemenilor este una dintre cele mai șocante și fascinante cărți pe care le-am citit până acum. Dar cea mai tristă carte nu poate fi niciodată mai tristă decât viața , spune Kristof. Cât de mult poate o ființă să îndure? Dacă te afli în căutarea unui sens al vieții, nu există niciunul – afirmă scriitoarea. Însă cum rămâne cu dragostea, motorul universal al existenței? Gemenii exclud noțiunea de iubire din structura lor sufletească – dar atunci ce reprezintă legătura dintre ei, dacă nu este dragoste? Exercițiile lor reneagă sentimentele și slăbiciunile ființei umane, însă ei merg chiar mai departe, încercând experimentul suprem: acela de a reteza ceea ce îi leagă, divizând o unică ființă în două jumătăți. Rămâne întrebarea: pot cele două ființe să trăiască separat, pot ele să supraviețuiască? *** Ágota Kristof, scriitoare de origine maghiară născută în 1935, a fugit din țară la 21 de ani, împreună cu soțul (fostul ei profesor de istorie) și fiica lor în vârstă de patru luni. S-au stabilit în Elveția, unde, după cinci ani în care a lucrat într-o fabrică, Ágota a început să studieze franceza și să scrie în această limbă. Primul său roman, „Le grand cahier” (Marele caiet) a apărut în 1986; ulterior, a fost recompensat cu Premiul European pentru Literatură Franceză. Peste doi ani a publicat o continuare, „La preuve” (Dovada), pentru ca ultima parte a trilogiei, „Le Troisième Mensonge” (A treia minciună) să apară în 1991. Eu am citit cartea în engleză, într-o traducere foarte bună, și am fost uimită să descopăr că trilogia a apărut și la noi, la Editura Trei, deși am impresia că acest volum a trecut aproape neobservat. Mi se pare nedrept, fiindcă Trilogia gemenilor este una dintre cele mai bune cărți pe care le-am citit vreodată și cred că lectura ei nu va lăsa pe nimeni indiferent (mă gândesc acum în special la Marele caiet , despre care un cititor extrem de pretențios a spus că i se pare genială). Poate că va fi reeditată cândva, iar Ágota Kristof va fi scoasă din conul nemeritat de obscuritate. Am citit între timp și memoriile scriitoarei, „L'analphabète: récit autobiographique”, o altă carte excelentă despre care am scris . Dacă cineva mi-ar cere o singură recomandare de lectură, aș alege, fără urmă de șovăială, Trilogia gemenilor . De ce tocmai această carte? Pentru că e aproape necunoscută la noi și o consider o carte excepțională, scrisă într-o manieră aparte, singulară (mai ales în Marele caiet ), care te antrenează într-o avalanșă de senzații și emoții puternice."
1,https://lecturile-emei.blogspot.com/2014/02/trilogia-gemenilor-agota-kristof.html,"Dacă cineva mi-ar cere o singură recomandare de lectură, aș alege, fără urmă de șovăială, Trilogia gemenilor . De ce tocmai această carte? Pentru că e aproape necunoscută la noi și o consider o carte excepțională, scrisă într-o manieră aparte, singulară (mai ales în Marele caiet ), care te antrenează într-o avalanșă de senzații și emoții puternice. Tonul hipnotic al scriiturii aruncă peste cititor plasa unei fascinații inexplicabile și un pic morbide. Devii captiv în interiorul poveștii, care se derulează cu impactul unui film în fața ochilor tăi, spectator imobilizat într-un scaun de cinema. De multe ori, m-am trezit cu mâna acoperindu-mi gura, de șoc sau surpriză, ca și cum m-aș fi întrupat acolo, în lumea dezarticulată a gemenilor Claus și Lucas, trăind alături de ei ororile războiului, dar și dezumanizarea lor progresivă. Iar asta nu este totul – fiecare dintre cele trei părți ne prezintă o nouă versiune a adevărului, care ne zdruncină convingerile de mai înainte, însă toate aceste îndoieli și confuzii se adaugă plăcerii și groazei care ne încearcă pe rând. Poate că vom reuși, în final, să pătrundem prin vălul mistificărilor, întrezărind un crâmpei de adevăr – însă nu vom ști cu certitudine dacă ne aflăm în dimensiunea corectă: în vis sau în lumea reală. Chiar dacă unele aspecte par exagerate și greu de crezut, narațiunea reușește să fie întotdeauna convingătoare – în ce mă privește, a fost o lectură care m-a tulburat profund. În copilărie aveam un vis recurent despre o lume pe care nu o cunoscusem în realitate: mă regăseam într-un oraș străin, aflat sub bombardament, unde mă ascundeam sub fereastra unei case necunoscute; vedeam avioane pe cer, urechile îmi erau asurzite de explozii, eram cuprinsă de frică și neputință. Cu toate că nu trăisem niciodată un război, visele mele aveau o autenticitate înfricoșătoare. Ar putea fi realitatea mea dintr-o altă viață, dacă aș crede în reîncarnare; sau ar putea fi realitatea din nemărginitul tărâm al viselor, unde mintea deține puteri nelimitate. Agota Kristof a trăit un război, dar își scrie romanele ca și cum ar fi desprinse din vise – nu suntem niciodată siguri ce este real și ce este imaginat, nici unde se sfârșește adevărul și realitatea începe să fie denaturată. Claus și Lucas sunt gemeni cu o singură voce, cu o viață comună – ar putea fi, la fel de bine, o unică ființă care visează, un suflet solitar, traumatizat, covârșit de singurătate și suferință. Stilul în care este scris Marele caiet magnetizează de la primele paragrafe. Cu un ton rece, impersonal, autoarea ne introduce în lumea gemenilor Claus și Lucas, lăsați de mamă în grija unei bunici pe care abia o cunosc – o femeie neîngrijită, zgârcită și răutăcioasă, dar absolut fascinantă, unul dintre cele mai interesante personaje pe care le-am întâlnit în literatură. Gemenii fac totul împreună, vorbesc într-un singur glas. Inteligenți și pragmatici, ei observă și acceptă fiecare experiență fără uimire, nu judecă niciodată, însă recurg la răzbunare atunci când o consideră necesară. Cei doi au propriul cod moral, legea lor este legea Vechiului Testament. Treptat, prin exerciții care ne dau fiori, ei află ce înseamnă să fii orb sau surd, învață să facă față foamei, durerii și nedreptății, ajung să tolereze cruzimea și moartea. Nu există aproape nimic frumos în această lume care, în scurtă vreme, este prinsă într-un război nenumit, pe care îl percepem prin ochii gemenilor. Soldații străini, deportarea evreilor, atrocitățile comise sunt prezentate sub forme alegorice, imprecise. Lumea gemenilor se transformă într-un nou Babel, unde prevalează legile supraviețuirii: o lume diformă, de o urâțenie, cruzime și depravare distorsionate până în punctul în care totul devine irațional și grotesc, provocând teamă și dezgust. Gemenii aleg calea barbariei și a promiscuității – sau este, oare, calea de întoarcere la origini, la o existență primitivă? Sunt Claus și Lucas niște sociopați sau reprezintă omul nou, produsul unei societăți pervertite de război? Trilogia gemenilor este una dintre cele mai șocante și fascinante cărți pe care le-am citit până acum. Dar cea mai tristă carte nu poate fi niciodată mai tristă decât viața , spune Kristof. Cât de mult poate o ființă să îndure? Dacă te afli în căutarea unui sens al vieții, nu există niciunul – afirmă scriitoarea. Însă cum rămâne cu dragostea, motorul universal al existenței? Gemenii exclud noțiunea de iubire din structura lor sufletească – dar atunci ce reprezintă legătura dintre ei, dacă nu este dragoste? Exercițiile lor reneagă sentimentele și slăbiciunile ființei umane, însă ei merg chiar mai departe, încercând experimentul suprem: acela de a reteza ceea ce îi leagă, divizând o unică ființă în două jumătăți. Rămâne întrebarea: pot cele două ființe să trăiască separat, pot ele să supraviețuiască? *** Ágota Kristof, scriitoare de origine maghiară născută în 1935, a fugit din țară la 21 de ani, împreună cu soțul (fostul ei profesor de istorie) și fiica lor în vârstă de patru luni. S-au stabilit în Elveția, unde, după cinci ani în care a lucrat într-o fabrică, Ágota a început să studieze franceza și să scrie în această limbă. Primul său roman, „Le grand cahier” (Marele caiet) a apărut în 1986; ulterior, a fost recompensat cu Premiul European pentru Literatură Franceză. Peste doi ani a publicat o continuare, „La preuve” (Dovada), pentru ca ultima parte a trilogiei, „Le Troisième Mensonge” (A treia minciună) să apară în 1991. Eu am citit cartea în engleză, într-o traducere foarte bună, și am fost uimită să descopăr că trilogia a apărut și la noi, la Editura Trei, deși am impresia că acest volum a trecut aproape neobservat. Mi se pare nedrept, fiindcă Trilogia gemenilor este una dintre cele mai bune cărți pe care le-am citit vreodată și cred că lectura ei nu va lăsa pe nimeni indiferent (mă gândesc acum în special la Marele caiet , despre care un cititor extrem de pretențios a spus că i se pare genială). Poate că va fi reeditată cândva, iar Ágota Kristof va fi scoasă din conul nemeritat de obscuritate. Am citit între timp și memoriile scriitoarei, „L'analphabète: récit autobiographique”, o altă carte excelentă despre care am scris . Dacă cineva mi-ar cere o singură recomandare de lectură, aș alege, fără urmă de șovăială, Trilogia gemenilor . De ce tocmai această carte? Pentru că e aproape necunoscută la noi și o consider o carte excepțională, scrisă într-o manieră aparte, singulară (mai ales în Marele caiet ), care te antrenează într-o avalanșă de senzații și emoții puternice."
1,https://lecturile-emei.blogspot.com/2014/02/inima-atat-de-alba-javier-marias.html#more,"► „Inimă atât de albă”, de Javier Marías ◄ Ed. RAO, 1998, 316 pag. | Traducere: Tudora Șandru Mehedinți Titlu original: „Corazón tan blanco”, 1992 | Țara: Spania Nu știu cum pot vorbi despre acest roman, altfel decât prin frazele-i lungi, meandrate, întinzându-se la nesfârșit între trecut și viitor, prin repetițiile care ne fixează adevăruri pe care le-am cunoscut cândva, sau poate doar le-am întrezărit, fără să le putem înțelege pe de-a-ntregul, prin frumusețea prea plină a unor fraze care nu poate fi cuprinsă la o primă lectură, prin tresărirea inimii care recunoaște întâmplări sau senzații trăite și surghiunite într-un cotlon al memoriei, , iată, acesta este stilul narativ al lui Javier Marías, pe care am ajuns să-l îndrăgesc și să-l caut, pe care unii îl numesc pretențios, dar care mie îmi vorbește așa cum puțini scriitori o pot face. Fiecare pas făcut și fiecare cuvânt rostit de orice om în orice împrejurare (când ezită sau când e convins, când e sincer sau când minte) au consecințe inimaginabile care-l afectează pe cel care nu ne cunoaște, pe cel care nu s-a născut sau nu știe că va trebui să ne suporte, atâtea vieți și atâtea morți își au enigmatica obârșie în ceea ce nimeni nu observă și nimeni nu-și amintește. Uneori viața celorlalți, a celuilalt (alcătuirea unei vieți, desfășurarea ei, nu doar câțiva pași) depinde de hotărârile și ezitările noastre, de lașitatea sau curajul nostru, de cuvintele și de mâinile noastre, uneori și de faptul că noi avem bani și ei n-au. Ceea ce există este identic cu ceea ce nu există, ceea ce alungăm sau lăsăm să treacă e identic cu ceea ce luăm și apucăm, ceea ce experimentăm e identic cu ceea ce nu cunoaștem, și totuși viața merge înainte și ne-o trecem alegând și respingând și selectând, trasând o linie care separă aceste lucruri ce sunt identice și fac ca starea noastră să fie o istorie unică [...] din pricina asta suntem copleșiți de remușcări și de regretul unor ocazii pierdute, când e sigur că nimic nu se susține și totul se pierde."
1,https://lecturile-emei.blogspot.com/2014/02/inima-atat-de-alba-javier-marias.html,"► „Inimă atât de albă”, de Javier Marías ◄ Ed. RAO, 1998, 316 pag. | Traducere: Tudora Șandru Mehedinți Titlu original: „Corazón tan blanco”, 1992 | Țara: Spania Nu știu cum pot vorbi despre acest roman, altfel decât prin frazele-i lungi, meandrate, întinzându-se la nesfârșit între trecut și viitor, prin repetițiile care ne fixează adevăruri pe care le-am cunoscut cândva, sau poate doar le-am întrezărit, fără să le putem înțelege pe de-a-ntregul, prin frumusețea prea plină a unor fraze care nu poate fi cuprinsă la o primă lectură, prin tresărirea inimii care recunoaște întâmplări sau senzații trăite și surghiunite într-un cotlon al memoriei, , iată, acesta este stilul narativ al lui Javier Marías, pe care am ajuns să-l îndrăgesc și să-l caut, pe care unii îl numesc pretențios, dar care mie îmi vorbește așa cum puțini scriitori o pot face. Fiecare pas făcut și fiecare cuvânt rostit de orice om în orice împrejurare (când ezită sau când e convins, când e sincer sau când minte) au consecințe inimaginabile care-l afectează pe cel care nu ne cunoaște, pe cel care nu s-a născut sau nu știe că va trebui să ne suporte, atâtea vieți și atâtea morți își au enigmatica obârșie în ceea ce nimeni nu observă și nimeni nu-și amintește. Uneori viața celorlalți, a celuilalt (alcătuirea unei vieți, desfășurarea ei, nu doar câțiva pași) depinde de hotărârile și ezitările noastre, de lașitatea sau curajul nostru, de cuvintele și de mâinile noastre, uneori și de faptul că noi avem bani și ei n-au. Ceea ce există este identic cu ceea ce nu există, ceea ce alungăm sau lăsăm să treacă e identic cu ceea ce luăm și apucăm, ceea ce experimentăm e identic cu ceea ce nu cunoaștem, și totuși viața merge înainte și ne-o trecem alegând și respingând și selectând, trasând o linie care separă aceste lucruri ce sunt identice și fac ca starea noastră să fie o istorie unică [...] din pricina asta suntem copleșiți de remușcări și de regretul unor ocazii pierdute, când e sigur că nimic nu se susține și totul se pierde."
1,https://lecturile-emei.blogspot.com/2014/02/lanalphabete-recit-autobiographique.html#more,"Cum ar fi arătat viața mea dacă nu mi-aș fi părăsit țara? Mai dură, mai săracă, mă gândesc, dar și mai puțin solitară, mai puțin sfâșiată, fericită probabil. Faptul de care sunt sigură, însă, este că aș fi scris, oriunde aș fi fost și indiferent în ce limbă.* A fost o întâmplare fortuită faptul că, pentru prima mea lectură în limba franceză, am ales „L'analphabète: récit autobiographique” – o carte de memorii în care Ágota Kristof își mărturisește cu atâta modestie condiția de analfabetă. M-am legat astfel, în mod simbolic, de această scriitoare despre care spuneam, în , că a trăit un război, dar își scrie romanele ca și cum ar fi desprinse din vise – fapt care poate explica surpriza mea când am întâlnit următoarele fraze în „L'analphabète”: Ceea ce mi se pare straniu sunt puținele amintiri pe care le-am păstrat din acea perioadă. Ca și cum totul s-ar fi întâmplat într-un vis, sau poate într-o altă viață. A fost o întâmplare fortuită faptul că, pentru prima mea lectură în limba franceză, am ales „L'analphabète: récit autobiographique” – o carte de memorii în care Ágota Kristof își mărturisește cu atâta modestie condiția de analfabetă. M-am legat astfel, în mod simbolic, de această scriitoare despre care spuneam, în , că – fapt care poate explica surpriza mea când am întâlnit următoarele fraze în „L'analphabète”: Ágota Kristof își scrie memoriile în același stil simplu și precis pe care l-am întâlnit în „Trilogia gemenilor”. Folosește cuvinte puține, dar bine alese – cartea are puțin peste cincizeci de pagini, însă narațiunea este înzestrată cu o puternică încărcătură emoțională. Aflăm despre copilăria autoarei într-un sat din Ungaria și despre dragostea ei precoce pentru literatură. Pe atunci, nu își putea imagina că o altă limbă ar putea exista; limba țiganilor o percepe ca pe un limbaj inventat, asemenea celui pe care ea îl vorbește cu fratele mai mare, Yano. Sărăcia și climatul politic fărâmițează peste ani familia: tatăl este închis, iar Ágota și Yano sunt trimiși la internat, unde se confruntă cu singurătatea și lipsurile. La 21 de ani, Ágota Kristof trece ilegal granița spre Austria împreună cu soțul ei (care-i fusese profesor de istorie) și fetița lor de numai patru luni, supunându-se unor pericole pe care le conștientizează abia mai târziu. De la Viena sunt trimiși în Elveția, într-un mic sat unde Ágota găsește de lucru într-o uzină. M-a emoționat bunăvoința cu care austriecii și elvețienii se poartă cu acești oameni rămași fără țară, deși generozitatea lor este amestecată cu milă și curiozitate, căci îi privesc pe refugiați ca pe niște exponate ciudate. Lipsită de patrie, de părinți, de frați și prieteni, de cărți noi în limba maternă (deși este mai bine să recitești decât să nu citești deloc ), Ágota duce o existență monotonă și searbădă, fără așteptări și fără speranțe, care a înlocuit treptat exaltarea de a-și fi câștigat libertatea. Dacă sunt tristă, este mai ales din cauza siguranței prea mari din prezent și pentru că nu este nimic de făcut, nici de gândit, în afară de muncă, uzină, cursuri, rufe murdare, mese, și pentru că nu este nimic altceva de așteptat în afara duminicilor, pentru a dormi și a visa un pic mai mult la țara mea. Singurătatea și dorul de familie o determină să scrie, atât în copilărie, cât și mai târziu, în Elveția, unde se confruntă cu imensul deșert cultural și emoțional al vieții de exilat. Scrie în liniștea sălii de studiu de la internat, în jurnale cifrate, pentru ca nimeni să nu-i poată desluși gândurile. Scrie mici scenete pe care le joacă împreună cu colegele de școală, pentru a face rost de bani sau mâncare. Scrie în uzina elvețiană, unde poemele prind contur în zgomotul sacadat al mașinilor. După cinci ani petrecuți în exil, poate vorbi limba franceză, însă nu poate citi sau scrie, astfel că se reîntoarce la școală. Ágota Kristof mărturisește cu modestie că nu va ajunge niciodată la nivelul scriitorilor nativi de limbă franceză. Poate că tocmai în condiția ei de analfabetă își are izvorul stilul său laconic și puternic, cu propozițiile simple ale unui copil care încă studiază și învață, dar cu încărcătura unei minți de adult – un stil percutant, care sare în ochi de la primele pagini din „Trilogia gemenilor”. A scrie într-o limbă împrumutată, o limbă ostilă, pe care niciodată nu o va stăpâni cu adevărat, dar care, treptat și ireversibil, ia locul limbii materne. O nouă identitate, o adaptare, dar și o sfidare: Să scriu în franceză, este o obligație. Este o sfidare. Sfidarea unei analfabete. Dar cum devine cineva scriitor? Trebuie să continui să scrii. Chiar și atunci când nu interesează pe nimeni. Chiar și atunci când crezi că nu va interesa pe nimeni, niciodată. Devii scriitor prin răbdare și încăpățânare, fără a pierde niciodată încrederea în ceea ce scrii. Într-adevăr, Ágota Kristof a avut încredere că primul roman îi va fi publicat – ceea ce s-a și întâmplat, la scurtă vreme după ce a trimis manuscrisul la trei dintre cele mai cunoscute edituri pariziene. Este încrederea pe care o resimți, probabil, când te afli în fața unei creații de o valoare universală, care transcende gusturile și timpurile. Ulterior, Le grand cahier (Marele caiet) a câștigat Premiul European pentru Literatură Franceză. Pe lângă rememorarea evenimentelor care i-au marcat viața, Ágota Kristof expune și câteva păreri legate de politică și de literatură. Aflăm că unul dintre scriitorii săi preferați este austriacul Thomas Bernhard (pe care îmi propun de multă vreme să îl citesc, iar acum am un motiv în plus să o fac), scriitor care nu a încetat să își critice țara și contemporanii, cu aversiune și cu dragoste, și totodată cu umor. Kristof observă că nu există însă scriitori ruși dizidenți care să critice Uniunea Sovietică – un tiran de care ei au fugit și în numele căruia nu și-au cerut niciodată scuze pentru faptul că a schimbat soarta atâtor țări. Ceea ce nu vom putea măsura niciodată este rolul nefast pe care dictatura l-a exercitat asupra filozofiei, artei și literaturii din țările Europei de Est. Impunându-le ideologia sa, Uniunea Sovietică nu numai că le-a întrerupt dezvoltarea economică, dar a încercat totodată să le sufoce cultura și identitatea națională. *Am încercat să traduc citatele din această recenzie cât mai fidel față de originalul în limba franceză."
1,https://lecturile-emei.blogspot.com/2014/02/lanalphabete-recit-autobiographique.html,"Cum ar fi arătat viața mea dacă nu mi-aș fi părăsit țara? Mai dură, mai săracă, mă gândesc, dar și mai puțin solitară, mai puțin sfâșiată, fericită probabil. Faptul de care sunt sigură, însă, este că aș fi scris, oriunde aș fi fost și indiferent în ce limbă.* A fost o întâmplare fortuită faptul că, pentru prima mea lectură în limba franceză, am ales „L'analphabète: récit autobiographique” – o carte de memorii în care Ágota Kristof își mărturisește cu atâta modestie condiția de analfabetă. M-am legat astfel, în mod simbolic, de această scriitoare despre care spuneam, în , că a trăit un război, dar își scrie romanele ca și cum ar fi desprinse din vise – fapt care poate explica surpriza mea când am întâlnit următoarele fraze în „L'analphabète”: Ceea ce mi se pare straniu sunt puținele amintiri pe care le-am păstrat din acea perioadă. Ca și cum totul s-ar fi întâmplat într-un vis, sau poate într-o altă viață. A fost o întâmplare fortuită faptul că, pentru prima mea lectură în limba franceză, am ales „L'analphabète: récit autobiographique” – o carte de memorii în care Ágota Kristof își mărturisește cu atâta modestie condiția de analfabetă. M-am legat astfel, în mod simbolic, de această scriitoare despre care spuneam, în , că – fapt care poate explica surpriza mea când am întâlnit următoarele fraze în „L'analphabète”: Ágota Kristof își scrie memoriile în același stil simplu și precis pe care l-am întâlnit în „Trilogia gemenilor”. Folosește cuvinte puține, dar bine alese – cartea are puțin peste cincizeci de pagini, însă narațiunea este înzestrată cu o puternică încărcătură emoțională. Aflăm despre copilăria autoarei într-un sat din Ungaria și despre dragostea ei precoce pentru literatură. Pe atunci, nu își putea imagina că o altă limbă ar putea exista; limba țiganilor o percepe ca pe un limbaj inventat, asemenea celui pe care ea îl vorbește cu fratele mai mare, Yano. Sărăcia și climatul politic fărâmițează peste ani familia: tatăl este închis, iar Ágota și Yano sunt trimiși la internat, unde se confruntă cu singurătatea și lipsurile. La 21 de ani, Ágota Kristof trece ilegal granița spre Austria împreună cu soțul ei (care-i fusese profesor de istorie) și fetița lor de numai patru luni, supunându-se unor pericole pe care le conștientizează abia mai târziu. De la Viena sunt trimiși în Elveția, într-un mic sat unde Ágota găsește de lucru într-o uzină. M-a emoționat bunăvoința cu care austriecii și elvețienii se poartă cu acești oameni rămași fără țară, deși generozitatea lor este amestecată cu milă și curiozitate, căci îi privesc pe refugiați ca pe niște exponate ciudate. Lipsită de patrie, de părinți, de frați și prieteni, de cărți noi în limba maternă (deși este mai bine să recitești decât să nu citești deloc ), Ágota duce o existență monotonă și searbădă, fără așteptări și fără speranțe, care a înlocuit treptat exaltarea de a-și fi câștigat libertatea. Dacă sunt tristă, este mai ales din cauza siguranței prea mari din prezent și pentru că nu este nimic de făcut, nici de gândit, în afară de muncă, uzină, cursuri, rufe murdare, mese, și pentru că nu este nimic altceva de așteptat în afara duminicilor, pentru a dormi și a visa un pic mai mult la țara mea. Singurătatea și dorul de familie o determină să scrie, atât în copilărie, cât și mai târziu, în Elveția, unde se confruntă cu imensul deșert cultural și emoțional al vieții de exilat. Scrie în liniștea sălii de studiu de la internat, în jurnale cifrate, pentru ca nimeni să nu-i poată desluși gândurile. Scrie mici scenete pe care le joacă împreună cu colegele de școală, pentru a face rost de bani sau mâncare. Scrie în uzina elvețiană, unde poemele prind contur în zgomotul sacadat al mașinilor. După cinci ani petrecuți în exil, poate vorbi limba franceză, însă nu poate citi sau scrie, astfel că se reîntoarce la școală. Ágota Kristof mărturisește cu modestie că nu va ajunge niciodată la nivelul scriitorilor nativi de limbă franceză. Poate că tocmai în condiția ei de analfabetă își are izvorul stilul său laconic și puternic, cu propozițiile simple ale unui copil care încă studiază și învață, dar cu încărcătura unei minți de adult – un stil percutant, care sare în ochi de la primele pagini din „Trilogia gemenilor”. A scrie într-o limbă împrumutată, o limbă ostilă, pe care niciodată nu o va stăpâni cu adevărat, dar care, treptat și ireversibil, ia locul limbii materne. O nouă identitate, o adaptare, dar și o sfidare: Să scriu în franceză, este o obligație. Este o sfidare. Sfidarea unei analfabete. Dar cum devine cineva scriitor? Trebuie să continui să scrii. Chiar și atunci când nu interesează pe nimeni. Chiar și atunci când crezi că nu va interesa pe nimeni, niciodată. Devii scriitor prin răbdare și încăpățânare, fără a pierde niciodată încrederea în ceea ce scrii. Într-adevăr, Ágota Kristof a avut încredere că primul roman îi va fi publicat – ceea ce s-a și întâmplat, la scurtă vreme după ce a trimis manuscrisul la trei dintre cele mai cunoscute edituri pariziene. Este încrederea pe care o resimți, probabil, când te afli în fața unei creații de o valoare universală, care transcende gusturile și timpurile. Ulterior, Le grand cahier (Marele caiet) a câștigat Premiul European pentru Literatură Franceză. Pe lângă rememorarea evenimentelor care i-au marcat viața, Ágota Kristof expune și câteva păreri legate de politică și de literatură. Aflăm că unul dintre scriitorii săi preferați este austriacul Thomas Bernhard (pe care îmi propun de multă vreme să îl citesc, iar acum am un motiv în plus să o fac), scriitor care nu a încetat să își critice țara și contemporanii, cu aversiune și cu dragoste, și totodată cu umor. Kristof observă că nu există însă scriitori ruși dizidenți care să critice Uniunea Sovietică – un tiran de care ei au fugit și în numele căruia nu și-au cerut niciodată scuze pentru faptul că a schimbat soarta atâtor țări. Ceea ce nu vom putea măsura niciodată este rolul nefast pe care dictatura l-a exercitat asupra filozofiei, artei și literaturii din țările Europei de Est. Impunându-le ideologia sa, Uniunea Sovietică nu numai că le-a întrerupt dezvoltarea economică, dar a încercat totodată să le sufoce cultura și identitatea națională. *Am încercat să traduc citatele din această recenzie cât mai fidel față de originalul în limba franceză."
1,https://lecturile-emei.blogspot.com/2014/02/gustul-mirosul-si-amintirea-anamaria.html#more,"► „Gustul, mirosul și amintirea”, de Anamaria Smigelschi ◄ Editura Humanitas, 2013, 272 pag. | Colecția: Memorii/Jurnale Editura Humanitas, 2013, | Am avut parte de o surpriză nemaipomenită cu volumul de memorii al Anamariei Smigelschi. În primul rând, pentru că l-am primit în urma unui , pus la cale de și librăriile Humanitas, pe 14 februarie . În al doilea rând, pentru că nu auzisem nici de scriitoare, nici de carte. M-am și speriat un pic citind cuvintele lui Andrei Pleșu de pe ultima copertă, din care am aflat că Anamaria Smigelschi este plastician, ceea ce m-a dus imediat cu gândul la „chirurg plastician”, și trebuie să recunosc că memoriile unei vedete autohtone nu prea-mi trezeau interesul . Dar, frunzărind cartea, mi-a venit inima la loc: autoarea este, de fapt, artist plastic-grafician, iar primele paragrafe au fost de ajuns pentru a-mi spulbera reticența. Abia mai târziu, c ăutând mai multe informații despre artista-scriitoare, am aflat cu mare surprindere că Anamaria Smigelschi este cea care a creat poveștile cu Luna Betiluna și Dora Minodora , păpușile surori care m-au fascinat în copilărie (cartea mai există pe undeva, în biblioteca de acasă, dar numele autoarei îl uitasem între timp). Eh, păi altfel stă treaba în acest caz! Recunosc însă că nu-mi place să acumulez prejudecăți – poate că și amintirile unui chirurg plastician ar fi fost la fel de captivante și demne de citit, dar iată că, de data asta, am scăpat la mustață. Oricum, alegerea celor de la Booktopia a fost mai mult decât inspirată: pe lângă faptul că-mi place să descopăr autori necunoscuți și titluri obscure, cartea aleasă pentru mine a fost întru totul savuroasă. Am râs, mi-am amintit și eu tot felul de întâmplări, m-am întristat un pic pe alocuri și am râs din nou, pentru că amintirile Anamariei Smigelschi sunt desprinse din viață, iar viața chiar așa este, un amestec de bucurii și supărări, de reușite și dezamăgiri. Este imposibil să nu suferi atunci când iubești – un om, un animal sau un lucru –, pentru că asta este menirea materiei, să dispară, să se piardă. Însă amintirile vor rămâne, chiar dacă pe moment par uitate, la fel cum se păstrează mirosurile și gusturile care, uneori, izbucnesc pe neașteptate dintr-un cotlon tăinuit al memoriei, declanșând o avalanșă de imagini și întâmplări. Anamaria Smigelschi are amintiri de la doi ani și, prin intermediul unor pastile condensate și pline de savoare – proze-lițe , după cum le numește chiar ea –, ne poartă prin întreaga sa viață, mărturisind totul cu un umor debordant și cu un soi de teribilism infantil, genul de mândrie ingenuă cu care sunt relatate isprăvile sau boacănele în copilărie. Din paginile acestei cărți, artista iese la iveală drept o femeie formidabilă, veselă și pusă pe șotii, creativă și generoasă, un copil care nu s-a maturizat niciodată pe de-a-ntregul . O personalitate puternică, iubită de toți, o descurcăreață și o trombonistă din născare, o înotătoare abilă și o bucătăreasă iscusită, creatoare de încălțări din perdele și cronicară în imagini a lucrurilor mărunte, ignorate. Pe măsură ce m-am adâncit în lectură, ființa – până atunci, necunoscută mie – a prins contur și personalitate și, destul de repede, am început chiar s-o îndrăgesc. Oare cum ar reacționa dumneaei dacă s-ar trezi cu mine la poartă, cu cartea sub braț? I-aș spune: „Acum am venit să vorbesc eu, pentru că pe dumneata te-am ascultat preț de câteva zile!” Întreaga carte este o lecție savuroasă de istorie și artă, servită într-o manieră mucalită, străbătută uneori de un curent de melancolie și regret după oameni și locuri care nu mai sunt. Unele întâmplări sunt atât de extraordinare încât par inventate, însă autoarea ne avertizează, de la bun început, că tot ce a scris aici este adevărat , așa că nu pot decât să mă minunez de unele episoade precum nașterea la care a asistat în Orient Expres sau întâlnirea cu palatul plutitor al lui Ceaușescu, pe lacul Snagov. Însă cel mai mult mi-au plăcut poveștile din copilărie, care aduc la viață o lume pitorească, pestriță și poliglotă, pentru că mama, Maria Trinchieri, era italiancă din Torino, care a părăsit la bella Italia pentru a se stabili la București, din dragoste pentru Victor Smigelschi, arhitect și fiu de pictor ardelean (este vorba de Octavian Smigelschi, cunoscut pentru pictura monumentală bisericească). Am aflat și tot felul de amănunte interesante, cum ar fi rețeta de lucicoș (un fel de supă cu varză și carne grasă), faptul că nu căldura râncezește untul, ci lumina și aerul, dispariția pepenilor topotami, pentru că pepenii se corcesc foarte ușor, sau legea pieirii farfuriuțelor înaintea ceșcuțelor. Am simțit totodată pofta să pornesc pe urma caselor vechi pomenite aici, cum este cea de pe Speranței nr. 15, unde a funcționat un atelier de gravură, sau cea de pe Christian Tell, unde ar fi locuit Rappinot, un vlăstar cu moravuri libertine al familiei Ghika . Mă întreb dacă mai există Vila Mimica de pe Mareșal Averescu, casa în care au locuit părinții și, ulterior, sora artistei, Ioana Șetran, o talentată ceramistă. Ca să nu mai spun că voi vizita, cu prima ocazie, colecția permanentă de la Muzeul Constanței, cu lucrări ale talentatului Ion Alin Gheorghiu, soțul autoarei (de care, spre rușinea mea, nu auzisem până acum, deși picturile lui mi se par fabuloase). M-am regăsit, cu surpriză și încântare, în câteva din amintirile Anamariei Smigelschi: în mirosul specific al unor case, cum este cea a unchilor mei de la Arad, unde îmi petreceam după-amiezile încinse de vară în camera răcoroasă, cu obloanele pe jumătate coborâte, sau mirosul casei părintești, pe care eu nu îl puteam percepe, dar pe care o prietenă îl recunoștea de fiecare dată când trecea prin fața ușii. M-am regăsit și în curțile pline cu pisici din cartierul autoarei, unde am locuit și eu câțiva ani și m-am îndrăgostit de motani zbanghii, pentru ca apoi să sufăr amarnic când dispăreau fără urmă. Ah, și spuma de căpșuni de care am uitat cu desăvârșire, deși participam adeseori la prepararea ei, în copilărie! Singurul lucru pe care îl pot reproșa acestei cărți sunt numeroasele personaje (reale) care apar în scenă pe neașteptate , fără o introducere prealabilă (ba au și multe porecle), astfel că a trebuit să întocmesc un fel de arbore genealogic, pentru a ține pasul cu toate numele și gradele de rudenie. Mă gândesc că o astfel de listă ar fi foarte utilă pentru cititori, la o eventuală reeditare. În schimb, mi-au fost de ajutor fotografiile de la finalul cărții, în care i-am studiat cu mare interes pe părinți, bunici, frați și prieteni – păcat că din poze lipseau cățeii Richard Setter și Thomas Boxer sau pisoii Ghinghi, Minin și Mocciomoro. Dacă tot am pomenit de fotografii, menționez și pliantul inclus în carte, ilustrat cu acuarele pe care artista le-a realizat la Vama Veche – scoici, pietre și cioturi aduse de valuri, un univers mic și aparent inutil, căruia Anamaria Smigelschi i-a conferit valoare prin trăsături măiastre de penel. O dovadă că lucrurile și întâmplările banale pot deveni memorabile, dacă sunt zugrăvite cu talent și inspirație, în cuvinte și imagini meșteșugite. Mai târziu : După câteva luni de la publicarea cronicii, dorința mea s-a îndeplinit și am cunoscut-o pe Anamaria Smigelschi – o întâlnire care m-a bucurat mult și despre care am scris pe scurt . Abia peste ani m-am gândit că vizita asta a fost începutul rubricii și mă trag de urechi că tocmai Anamariei Smigelschi nu i-am luat un interviu (ce-i drept, în 2014 nu prea știam eu cum să fotografiez cărțile și nici nu-mi trecuse prin minte ideea unei astfel de rubrici). Nu-i nimic, mi-am propus să remediez în curând această scăpare. :)"
1,https://lecturile-emei.blogspot.com/2014/02/gustul-mirosul-si-amintirea-anamaria.html,"► „Gustul, mirosul și amintirea”, de Anamaria Smigelschi ◄ Editura Humanitas, 2013, 272 pag. | Colecția: Memorii/Jurnale Editura Humanitas, 2013, | Am avut parte de o surpriză nemaipomenită cu volumul de memorii al Anamariei Smigelschi. În primul rând, pentru că l-am primit în urma unui , pus la cale de și librăriile Humanitas, pe 14 februarie . În al doilea rând, pentru că nu auzisem nici de scriitoare, nici de carte. M-am și speriat un pic citind cuvintele lui Andrei Pleșu de pe ultima copertă, din care am aflat că Anamaria Smigelschi este plastician, ceea ce m-a dus imediat cu gândul la „chirurg plastician”, și trebuie să recunosc că memoriile unei vedete autohtone nu prea-mi trezeau interesul . Dar, frunzărind cartea, mi-a venit inima la loc: autoarea este, de fapt, artist plastic-grafician, iar primele paragrafe au fost de ajuns pentru a-mi spulbera reticența. Abia mai târziu, c ăutând mai multe informații despre artista-scriitoare, am aflat cu mare surprindere că Anamaria Smigelschi este cea care a creat poveștile cu Luna Betiluna și Dora Minodora , păpușile surori care m-au fascinat în copilărie (cartea mai există pe undeva, în biblioteca de acasă, dar numele autoarei îl uitasem între timp). Eh, păi altfel stă treaba în acest caz! Recunosc însă că nu-mi place să acumulez prejudecăți – poate că și amintirile unui chirurg plastician ar fi fost la fel de captivante și demne de citit, dar iată că, de data asta, am scăpat la mustață. Oricum, alegerea celor de la Booktopia a fost mai mult decât inspirată: pe lângă faptul că-mi place să descopăr autori necunoscuți și titluri obscure, cartea aleasă pentru mine a fost întru totul savuroasă. Am râs, mi-am amintit și eu tot felul de întâmplări, m-am întristat un pic pe alocuri și am râs din nou, pentru că amintirile Anamariei Smigelschi sunt desprinse din viață, iar viața chiar așa este, un amestec de bucurii și supărări, de reușite și dezamăgiri. Este imposibil să nu suferi atunci când iubești – un om, un animal sau un lucru –, pentru că asta este menirea materiei, să dispară, să se piardă. Însă amintirile vor rămâne, chiar dacă pe moment par uitate, la fel cum se păstrează mirosurile și gusturile care, uneori, izbucnesc pe neașteptate dintr-un cotlon tăinuit al memoriei, declanșând o avalanșă de imagini și întâmplări. Anamaria Smigelschi are amintiri de la doi ani și, prin intermediul unor pastile condensate și pline de savoare – proze-lițe , după cum le numește chiar ea –, ne poartă prin întreaga sa viață, mărturisind totul cu un umor debordant și cu un soi de teribilism infantil, genul de mândrie ingenuă cu care sunt relatate isprăvile sau boacănele în copilărie. Din paginile acestei cărți, artista iese la iveală drept o femeie formidabilă, veselă și pusă pe șotii, creativă și generoasă, un copil care nu s-a maturizat niciodată pe de-a-ntregul . O personalitate puternică, iubită de toți, o descurcăreață și o trombonistă din născare, o înotătoare abilă și o bucătăreasă iscusită, creatoare de încălțări din perdele și cronicară în imagini a lucrurilor mărunte, ignorate. Pe măsură ce m-am adâncit în lectură, ființa – până atunci, necunoscută mie – a prins contur și personalitate și, destul de repede, am început chiar s-o îndrăgesc. Oare cum ar reacționa dumneaei dacă s-ar trezi cu mine la poartă, cu cartea sub braț? I-aș spune: „Acum am venit să vorbesc eu, pentru că pe dumneata te-am ascultat preț de câteva zile!” Întreaga carte este o lecție savuroasă de istorie și artă, servită într-o manieră mucalită, străbătută uneori de un curent de melancolie și regret după oameni și locuri care nu mai sunt. Unele întâmplări sunt atât de extraordinare încât par inventate, însă autoarea ne avertizează, de la bun început, că tot ce a scris aici este adevărat , așa că nu pot decât să mă minunez de unele episoade precum nașterea la care a asistat în Orient Expres sau întâlnirea cu palatul plutitor al lui Ceaușescu, pe lacul Snagov. Însă cel mai mult mi-au plăcut poveștile din copilărie, care aduc la viață o lume pitorească, pestriță și poliglotă, pentru că mama, Maria Trinchieri, era italiancă din Torino, care a părăsit la bella Italia pentru a se stabili la București, din dragoste pentru Victor Smigelschi, arhitect și fiu de pictor ardelean (este vorba de Octavian Smigelschi, cunoscut pentru pictura monumentală bisericească). Am aflat și tot felul de amănunte interesante, cum ar fi rețeta de lucicoș (un fel de supă cu varză și carne grasă), faptul că nu căldura râncezește untul, ci lumina și aerul, dispariția pepenilor topotami, pentru că pepenii se corcesc foarte ușor, sau legea pieirii farfuriuțelor înaintea ceșcuțelor. Am simțit totodată pofta să pornesc pe urma caselor vechi pomenite aici, cum este cea de pe Speranței nr. 15, unde a funcționat un atelier de gravură, sau cea de pe Christian Tell, unde ar fi locuit Rappinot, un vlăstar cu moravuri libertine al familiei Ghika . Mă întreb dacă mai există Vila Mimica de pe Mareșal Averescu, casa în care au locuit părinții și, ulterior, sora artistei, Ioana Șetran, o talentată ceramistă. Ca să nu mai spun că voi vizita, cu prima ocazie, colecția permanentă de la Muzeul Constanței, cu lucrări ale talentatului Ion Alin Gheorghiu, soțul autoarei (de care, spre rușinea mea, nu auzisem până acum, deși picturile lui mi se par fabuloase). M-am regăsit, cu surpriză și încântare, în câteva din amintirile Anamariei Smigelschi: în mirosul specific al unor case, cum este cea a unchilor mei de la Arad, unde îmi petreceam după-amiezile încinse de vară în camera răcoroasă, cu obloanele pe jumătate coborâte, sau mirosul casei părintești, pe care eu nu îl puteam percepe, dar pe care o prietenă îl recunoștea de fiecare dată când trecea prin fața ușii. M-am regăsit și în curțile pline cu pisici din cartierul autoarei, unde am locuit și eu câțiva ani și m-am îndrăgostit de motani zbanghii, pentru ca apoi să sufăr amarnic când dispăreau fără urmă. Ah, și spuma de căpșuni de care am uitat cu desăvârșire, deși participam adeseori la prepararea ei, în copilărie! Singurul lucru pe care îl pot reproșa acestei cărți sunt numeroasele personaje (reale) care apar în scenă pe neașteptate , fără o introducere prealabilă (ba au și multe porecle), astfel că a trebuit să întocmesc un fel de arbore genealogic, pentru a ține pasul cu toate numele și gradele de rudenie. Mă gândesc că o astfel de listă ar fi foarte utilă pentru cititori, la o eventuală reeditare. În schimb, mi-au fost de ajutor fotografiile de la finalul cărții, în care i-am studiat cu mare interes pe părinți, bunici, frați și prieteni – păcat că din poze lipseau cățeii Richard Setter și Thomas Boxer sau pisoii Ghinghi, Minin și Mocciomoro. Dacă tot am pomenit de fotografii, menționez și pliantul inclus în carte, ilustrat cu acuarele pe care artista le-a realizat la Vama Veche – scoici, pietre și cioturi aduse de valuri, un univers mic și aparent inutil, căruia Anamaria Smigelschi i-a conferit valoare prin trăsături măiastre de penel. O dovadă că lucrurile și întâmplările banale pot deveni memorabile, dacă sunt zugrăvite cu talent și inspirație, în cuvinte și imagini meșteșugite. Mai târziu : După câteva luni de la publicarea cronicii, dorința mea s-a îndeplinit și am cunoscut-o pe Anamaria Smigelschi – o întâlnire care m-a bucurat mult și despre care am scris pe scurt . Abia peste ani m-am gândit că vizita asta a fost începutul rubricii și mă trag de urechi că tocmai Anamariei Smigelschi nu i-am luat un interviu (ce-i drept, în 2014 nu prea știam eu cum să fotografiez cărțile și nici nu-mi trecuse prin minte ideea unei astfel de rubrici). Nu-i nimic, mi-am propus să remediez în curând această scăpare. :)"
2,https://jurnalul-unei-cititoare.ro/politica-confidentialitate,"TLDR ; gestionez blogul acesta singurică, așa că teoretic sunt singura persoană care are acces la datele tale personale. Totuși, tehnic vorbind, nu le stochez eu pe serverul meu privat, așa că mai sunt entități care au acces la ele. Eu personal nu le divulg decât serviciilor folosite pe blog: , și . Toate datele care ar putea fi folosite pentru a te identifica sunt considerate date cu caracter personal, conform legislației europene. Pentru că la unele dintre aceste date am acces, UE a decis că e momentul să afli care sunt ele și unde sunt stocate: Atunci când dai un telefon, ai un număr de pe care formezi, pe care destinatarul îl poate vedea pe ecran. La fel funcționează și Internetul: tu „suni” site-ul meu, așa că eu pot vedea adresa ta IP. Bine, analogia nu e perfectă, pentru că adresa pe care o văd eu nu e a ta de-acasă (tocmai de asta nu te pot identifica folosind-o) . Gigelu' care îți dă ție net și căruia îi plătești o factură pentru asta dă o adresă la mai mulți oameni (după care el se ocupă să nu se încurce „convorbirile” între ele) . Deci eu nu pot folosi adresa ca să aflu cine ești. În schimb, la fel cum un număr care începe cu „07” e de mobil și unul care începe cu „021” e din București, așa și adresele IP pot dezvălui localitatea de unde provin. Asta mă interesează, de fapt, pentru că dacă am 90% cititori din București, o să scriu mai multe articole interesante pe plan local, pe când dacă majoritatea cititorilor sunt din Iași, ar avea mai mult sens să scriu despre lucruri care au loc acolo. Dar e important să știi că pe baza unei adrese IP, pot afla (aproximativ) din ce oraș a fost accesat blogul. Ceea ce nu mă ajută să te identific, dar poate voiai să știi. Nu, nu sesiunea de la facultate. Are și Internetul sesiunile lui. Dar stai liniștit, nu e cu note ;) Pe românește, tu când te conectezi la site-ul meu, folosești un browser (Firefox, Chrome etc), care rulează pe un sistem de operare (Windows, Android etc), care mai departe rulează pe un tip de device cu cerințe diferite (adică desktop versus tabletă versus mobil). De asemenea, ajungi pe acest site fie scriind direct adresa lui în browser, fie de pe un alt site (Google, Facebook, un alt blog). Stochez toate aceste informații, pe care le folosesc în mod statistic (detalii în ). Faptul că tu personal folosești Chrome sau Firefox nu mă interesează, dar dacă majoritatea utilizatorilor mei folosesc un anume browser, ar trebui să mă asigur că site-ul arată foarte bine acolo. La fel, dacă majoritatea citesc blogul de pe mobil, ar trebui să am grijă să fie ușor de citit pe un ecran mic. Exemple sunt multe, dar cred că e clar de ce stochez aceste informații. Ele nu sunt în niciun fel asociate cu o persoană, nu mă pot ajuta s-o identific. Adresa ta IP și informațiile despre sesiune sunt stocate de platforma Squarespace. Detalii despre ce fac ei cu ele găsești . Dacă ai cumpărat ceva folosind un link de afiliere (am explicat în ce sunt ele și cum funcționează) , atunci aceste informații sunt stocate pe platforma 2performant. Ce fac ei cu ele poți afla de . Există mai multe locuri de pe blog unde poți să-ți scrii numele și mailul. De fiecare dată, le scrii tu cu mânuța ta, eu n-am cum să le aflu altfel. Există patru metode prin care eu pot afla adresa ta și, în funcție de metodă, e-mailul tău va fi folosit & stocat astfel: În momentul în care lași un comentariu pe blog, poți adăuga (opțional), adresa de e-mail. Aceasta este o opțiune personală a fiecăruia dintre cei care comentează și îți garantez că niciuna dintre aceste adrese nu va fi folosită pentru a te contacta în privat. În momentul în care îmi trimiți un mesaj pe , este obligatoriu să lași o adresă de e-mail. Ea nu va fi stocată nicăieri în sistemul blogului, ci va ajunge doar la mine, în căsuța poștală din Gmail. O voi folosi doar ca să-ți răspund la mesajul pe care mi l-ai trimis. După ce considerăm amândoi discuția încheiată, nu vei mai primi niciun mail de la mine. Dacă vrei să și șterg mesajele din Inbox-ul meu, e de ajuns să-mi ceri asta. În momentul în care te înscrii la newsletter, vei primi un mail pentru a confirma înscrierea, apoi, dacă accepți, vei primi câte un mail cu articolele noi, atunci când ele apar pe blog. În plus, ocazional trimit și mailuri informative cu privire la diverse noutăți legate de blog (ex: o informare că un eveniment organizat de mine urmează să aibă loc, o știre că acum blogul se găsește și pe Instagram etc) . Ocazional înseamnă nu mai des de o dată pe săptămână! Te poți dezabona oricând folosind butonul de dezabonare de la finalul oricărui mail primit din partea mea. Totuși, e important să știi că aceste mailuri sunt trimise automat folosind serviciul MailChimp, ceea ce înseamnă că adresa ta de e-mail e stocată pe serverele lor (și acolo rămâne, conform politicii lor, pe care o găsești ) . În plus, eu mai pot afla dacă ai deschis sau nu mailurile de la mine și dacă ai dat click pe vreun link din ele (ca să-mi dau seama dacă mailurile mele sunt inutile și/sau plictisitoare) . În momentul în care te înscrii la un concurs pe pagina dedicată de pe blog, îți cer obligatoriu adresa de e-mail. Ea va fi folosită pentru contactarea câștigătorului la finalul concursului și, ulterior, poți primi un mail în care vei fi întrebat dacă vrei să te abonezi la newsletter (pentru că așa vei putea afla inclusiv când au loc noi concursuri) . Aceste mailuri le voi trimite de mână, de pe adresa de gmail a blogului. Cam asta e tot ce e de știut despre blog și ce poți face pe el și despre datele tale și cum sunt ele colectate, ce fac cu ele și unde sunt stocate. Dacă ai întrebări suplimentare sau ți se pare ceva neclar/omis, aștept un mail pe . Între timp, nu băga telefonul în apă 😉."
2,https://jurnalul-unei-cititoare.ro/blog?month=04-2011,"Un triunghi amoros mortal strabate timpul, din Florenta sfarsitului de veac cincisprezece pana intr-un orasel american din zilele noastre – povestea iubirii adolescentine intre doi frati vampiri si frumoasa fata impartita intre dragostea lor. Elena: Fata cu ochi albastri de nestemata si par de aur, intotdeauna Regina Balului, cea care poate avea orice baiat isi doreste. Stefan: Distant si misterios, pare sa fie singurul baiat care ii poate rezista Elenei, desi incearca din rasputeri sa o apere de ororile trecutului sau tragic. Damon: Sexy, periculos si manat de dorinta de a se razbuna pe Stefan, fratele pe care il invinuieste ca l-a tradat. Hotarat sa o aiba pe Elena, e in stare sa omoare pentru ea. In linistitul orasel Fell’s Church lucrurile se precipita. Damon este mai nerabdator ca oricând s-o faca pe Elena partenera lui, Regina Intunericului. Elena, tot mai vulnerabila, se confrunta cu uneltirile lui Caroline si ale lui Tyler, in vreme ce Stefan trebuie sa-si calce juramintele si sa-si infrunte pe viaţa si pe moarte fratele. Elena: Fata cu ochi albastri de nestemata si par de aur, intotdeauna Regina Balului, cea care poate avea orice baiat isi doreste. Stefan: Distant si misterios, pare sa fie singurul baiat care ii poate rezista Elenei, desi incearca din rasputeri sa o apere de ororile trecutului sau tragic. Damon: Sexy, periculos si mânat de dorinţa de a se razbuna pe Stefan, fratele pe care il invinuieste ca l-a tradat. Hotarât sa o aiba pe Elena, e in stare sa omoare pentru ea. Elena a devenit vampir. Acum ii apartine lui Damon si lumii lui intunecate. Dar cand in cele din urma isi aminteste ca adevarata ei iubire este Stefan, un dusman nou si puternic apare in Fell’s Church... iar cei trei vor trebui sa-si uneasca fortele intr-o batalie mortala. Elena: Transformata, fata cu parul de aur a devenit ceea ce odinioara se temuse, dar si dorise sa devina. Stefan: Chinuit de pierderea Elenei, e hotarat sa puna capat pentru totdeauna luptei cu fratele sau – indiferent cu ce pret. Damon: In sfarsit, Elena este a lui. Dar oare setea sa de razbunare impotriva lui Stefan ii va otravi triumful? O noua amenintare s-a ivit in Fell’s Church – un alt spirit malefic dezlantuit. Bonnie, Meredith si Matt, impreuna cu Stefan si Damon, isi unesc fortele pentru a infrange, cu ajutorul Elenei, acest inamic nevazut. Elena: Revine din lumea mortilor pentru a recrea puternicul trio al vampirilor. Stefan: Chemat de catre Elena, isi tine promisiunea facuta si lupta impotriva celui mai inspaimantator rau cu care s-a confruntat vreodata. Damon: Alaturandu-se fratelui pe care odinioara il socotea dusman, se bate cu aceasta noua oroare cu forta, viclenie si farmec mortal. Cand Tara'tylanhnem Duncan, zisa Tara, descopera ca mama ei inca mai e in viata, dar e tinuta prizoniera de Magister, teribilul Stapan al Sangravilor, ea pleaca spre AltaLume, planeta Inaltilor magi. Insotita de Manitou, strabunicul ei prefacut intr-un labrador ca urmare a unui sort gresit, aici ii va intalni pe fantasticul Maestru Chem, malitiosul Palat Viu, Vampyrii, Himerele, veninoasele Harpii si isi va face o multime de prieteni, uneori... neasteptati. Din Imparatia Limburilor pana in insula Trandafirilor Negri, Tara isi va continua cautarea. Dar puterea ei magica mult prea mare va starni invidia multora, asa ca nu peste multa vreme Tara se va afla in mijlocul unor comploturi pe care va trebui sa le dejoace pentru a putea descoperi in cele din urma locul tainic in care Magister o tine prizoniera pe mama ei. Cal se afla la inchisoare! Dupa ce a scapat din ghearele Stapanului Sangravilor, Tara trebuie sa plece din nou in AltaLume. O intreprindere periculoasa in care va fi nevoita sa se confrunte cu monstri si cu suverani lipsiti de scrupule, va trebui sa dejoace vicleniile Pustiitorului de Suflet, ori sa combata ascunsele planuri ale teribilului Magister. Ceea ce nu e totusi putin lucru pentru tanara magiciana sortitoare si incontrolabila ei putere. Ajutata de Moineau, inspaimantatoarea Bestie din Lancovit, de Manitou, strabunicul ei preschimbat in labrador, de Robin, seducatorul semielf, si de pamanteanul Fabrice, va izbuti oare Tara sa-si elibereze prietenul din inchisoare? Iar cand se va intalni cu fantoma tatalui ei, ce taina ii va dezvalui aceasta? Tara Duncan, tanara magiciana, trebuie sa paraseasca de urgenta Pamantul pentru a se intoarce in AltaLume: mama ei, Selena, a fost ranita in urma unui atentat. Iar crudul Magister, Stapanul Sangravilor, pe care toata lumea il credea disparut, s-a intors. Cu ajutorul unei imense si redutabile armate de demoni, intentioneaza sa puna stapanire pe Imperiul Omois si, apoi, sa starpeasca pentru totdeauna neamul dragonilor... Odata imparateasa si imparatul capturati, Tara se trezeste singura in fruntea imperiului si obligata sa poarte un razboi ce pare dinainte pierdut. Ajutata de prietenii sai, semielful Robin, ""Bestia"" Moineau, siretul Cal, pitica Fafnir si de Manitou, strabunicul sau transformat in labrador, tanara imparateasa trebuie sa salveze imperiul si sa-l mai infrunte o data pe Magister. Puterile Tarei nu inceteaza sa sporeasca, dar va reusi oare, doar prin magie, sa impiedice armata demonilor sa puna stapanire pe univers? Intr-un laborator din imperiul Omois, pe planeta AltaLume, are loc o confruntare intre doua fiinte. De sfarsitul luptei dintre ele vor depinde viitorul Pamantului si soarta unor adolescenti cu puteri ciudate. Dar singurul martor al acestei intrevederi este un trup fara viata. Cine il va face pe acesta sa vorbeasca? Cu siguranta, nu Tara Duncan. Tanara sortitoare, printesa mostenitoare din Omois, are destule de facut pe Pamant. Magia sa, devenita prea puternica pentru ea, s-ar datora unei manipulari genetice care ar pune-o in pericol de moarte. Mai mult, dusmani monstruosi ameninta planeta si o silesc pe Tara sa vina in ajutorul unui Pamantean cu puteri neobisnuite. Ingrijorata dar hotarata, mostenitoarea imperiala se indreapta spre Anglia si spre situl megalitic de la Stonehenge. Ajutata de strabunicul ei, cainele Manitou, de semielful Robin, de Fafnir, de Moineau Bestia, de Fabrice si de Cal, istetul Hot, va reusi oare Tara sa apere Pamantul si sa elucideze taina nasterii ei? Betty, prietena pamanteana a Tarei, a fost rapita de Magister, care o tine prizoniera pe Continentul interzis. Acesta este condus de dragoni - aliatii imperiului Omois -, care nu permit nimanui sa patrunda aici. Dar Magister reuseste sa forteze bariera magica si o otraveste pe Betty. Tinerei nu i-au mai ramas decat cateva ore de trait, si doar sangele modificat al Mostenitoarei ar putea sa o mai salveze... Or, Tara nu si-a recapatat puterile. Iar fara magie, ii este imposibil sa lupte contra dusmanului. Cu mult curaj, netinand cont de pericolele din AltaLume, Tara se reintoarce in palatul Omois, unde ii convoaca de urgenta pe prietenii sai. Acestia raspund cu promptitudine apelului - cu exceptia lui Robin, care a disparut in mod misterios... Va reusi Tara sa o salveze pe Betty din ghearele Reginei rosii si sa-l tina in sah pe dusmanul ei, Magister? Si, mai presus de orice, il va regasi pe Robin, victima urzelilor Imparatesei din Omois? Stiu ca azi e ziua pacalelior, dar eu vreau sa fiu serioasa cu blogul asta. N-am mai avut un blog pana acum, dar o sa invat pe parcurs pentru ca am prietene bune, Simona si Madalina care sa ma ajute, asa ca sper sa ma descurc. Ele mi-au sugerat sa incerc si eu si vreau sa le multumesc... Ah, dar am uitat esentialul: blogul acesta va fi unul despre hobby-ul meu, cartile. Imi place sa citesc si vreau sa impartasesc pasiunea mea cu voi. De ce Povesti Intunecate? Imi plac romanele fantasy si despre ele voi vorbi si majoritatea au la baza o poveste destul de... intunecata. Adica ganditi-va la Jurnalele Vampirilor si la povestea Elenei. Nu e prea frumos ca se trezeste intr-o lume plina de vampiri si varcolaci. Dar imi plac povestile anormale, exact ca mine :> Nu stiu ce sa va mai spun... despre mine sper sa aflati mai multe pe parcurs si sper ca veti fi alaturi de mine pentru ca impreuna sa formam Echipa Povestilor, o comunitate din care sa facem parte cu toti! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=05-2011,"Doar cea mai buna prietena te poate apara de dusmanii tai nemuritori... Academia Sf. Vladimir nu este o scoala ca oricare alta, ci un loc secret, ascuns in strafundurile padurilor din Montana, in care moroii (vampiri vii si muritori) sunt educati in tainele magiei, iar tinerii dhampiri (jumatate oameni, jumatate vampiri) sunt antrenati sa-i apere de atacurile sangeroase ale strigoilor (morti vii), cei mai inspaimantatori si mai periculosi vampiri. Rose Hathaway, o fata dhampir, se pregateste sa devina garda de corp pentru prietena ei cea mai buna, printesa moroi Lissa Dragomir. Antrenamentul pentru lupta cu strigoii este unul dur si epuizant, iar, pe langa intrigile si comploturile din Academie, situatia ei se complica din cauza unei idile tainuite si interzise. Avand o legatura psihica iesita din comun, cum nu s-a mai intalnit de secole, cele doua eroine incearca sa faca fata amenintarilor... Dragostea si loialitatea sunt mai puternice decat legaturile de sange! Cand iubirea si gelozia se ciocnesc pe partie, vacanta de iarna devine sangeroasa... Lissa Dragomir este o printesa moroi, cu un rarisim dar de a stapani magia spiritului. Ea trebuie aparata in orice moment de strigoi (mortii vii), cei mai fiorosi vampiri. Puternicul amestec de sange omenesc si vampiresc din venele Rosei Hathaway, cea mai buna prietena a Lissei, o face sa fie dhampir. Rose si-a dedicat viata unei misiuni mai mult decat primejdioase: s-o apere pe Lissa de strigoi, care si-au jurat s-o faca asemeni lor. Un atac inopinat al strigoilor pune pe jar toata Academia Sf. Vladimir, care isi trimite in graba elevii intr-o vacanta obligatorie la schi. Dar peisajul mirific de iarna si statiunea eleganta din Idaho nu ofera decat un iluzoriu sentiment de siguranta. Cum trei dintre elevi fug din cantonament pentru a-i ataca la randul lor pe oribilii strigoi, Rose si Christian isi unesc eforturile pentru a le sari in ajutor. Numai ca eroismul are pretul lui... Ce s-ar intampla daca dand ghes inimii, Rose si-ar pierde cea mai buna prietena pentru totdeauna? Lissa Dragomir este o printesa moroi, cu un rarisim dar de a stapani magia spiritului. Ea trebuie aparata in orice moment de strigoi (mortii vii), cei mai fiorosi vampiri. Puternicul amestec de sange omenesc si vampiresc din venele Rosei Hathaway, cea mai buna prietena a Lissei, o face sa fie dhampir. Rose si-a dedicat viata unei misiuni mai mult decat primejdioase: s-o apere pe Lissa de strigoi, care si-au jurat s-o faca asemeni lor. O premonitie intunecata incolteste in mintea lui Rose si umbre fantomatice prevestesc un rau cumplit ce se apropie tot mai mult de portile de fier ale Academiei. Strigoii strang cercul si cer razbunare pentru vietile luate de Rose. Intr-o lupta mai apriga decat cel mai infricosator cosmar, Rose va trebui sa aleaga intre viata, dragoste si cele doua fiinte care conteaza cel mai mult pentru ea... dar oare alegerea ei inseamna ca doar unul dintre ei va supravietui? Pana unde va merge Rose ca sa-si tina juramantul? Atacul recent de la Academia Vampirilor a fost cel mai violent din istoria scolii, sacrificand vieti de elevi moroi si dhampiri, profesori si gardieni. Ba, mai mult, strigoii au luat cu ei un numar de victime… Dar pentru Rose una singura conteaza... Dimitri Belikov. Si este obligata acum sa aleaga: fie isi respecta juramantul vietii, acela de a o apara pe Lissa – cea mai buna prietena a ei si ultima supravietuitoare a neamului Dragomir -, fie sa renunte la Academie si sa se aventureze in lume, vanandu-l pe barbatul iubit. Va trebui sa mearga pana la capatul pamantului ca sa-l gaseasca pe Dimitri si sa-si respecte juramantul pe care i l-a facut, implorata de el. Dar intrebarea este, atunci cand va sosi momentul, va mai vrea el sa fie izbavit? Iar Rose, va gasi ea taria de a-l ucide? Dimitri i-a acordat lui Rose o ultima sansa. Dar alegerea facita de ea nu a fost cea buna... Dupa o lunga si tulburatoare calatorie pana in orasul natal al lui Dimitri din Siberia, Rose Hathaway s-a intors la Sf. Vladimir – si la cea mai buna prietena a ei, Lissa. Sunt in pragul absolvirii, iar fetele de-abia asteapta ca viata de dincolo de portile de fier ale Academiei sa inceapa. Dar inima lui Rose inca mai tanjeste dupa Dimitri, si stie prea bine ca el pandeste ascuns undeva, nu departe. Nu a reusit sa-l ucida atunci cand a avut sansa. Iar acum, cele mai rele temeri ale ei sunt pe cale sa se adevereasca – Dimitri, strigoiul, o vaneaza. Numai ca de data aceasta nu mai vrea s-o convinga sa i se alature, ci s-o ucida. Ultimul episod cutremurator de la Academia Sf. Vladimir. Zarurile au fost aruncate. Crima. Dragoste. Gelozie. Si sacrificiu final. Regina a murit si lumea Moroilor nu va mai fi niciodata la fel. Pe Rose, victima unei inscenari, o asteapta o executie nedreapta - se pare ca nici chiar Dimitri nu o va mai putea salva acum... Iar Lissa este implicata intr-o lupta pe viata si pe moarte pentru tronul regal. Fetele se vad nevoite sa se bazeze pe dusmani si sa-i puna sub semnul intrebarii pe cei in care aveau incredere... Dar daca singura solutie ar fi de fapt sa jertfeasca ceea ce este mai important pentru ele? Sa se sacrifice una pe alta. „Intrigi şi comploturi, tragedii şi tradari, victorii si teroare in vremurile unor prevestiri sumbre. Soarta personajelor principale, a aliatilor şi a dusmanilor lor se afla intr-un echilibru precar, pentru ca fiecare doreste sa castige in jocul cel mai periculos dintre toate: Urzeala tronurilor.“ - Library Journal „Romanul care marcheaza fara doar si poate inceputul detronarii lui Tolkien: Urzeala tronurilor.“ - Newsweek „Martin atinge un varf absolut din punctul de vedere al tehnicii narative si al scenelor de actiune. Scriitura, imaginatia, impactul emotional si extraordinara constructie a universului sau presupun o noua definire a genului fantasy.“ - Booklist Încleştarea regilor este cea de-a doua carte din saga fantasy Cântec de Gheață și Foc . O complexă intrigă politică, dinastii rivale, iubiri, trădări, sfetnici răuvoitori, regi incapabili, cavaleri, castele, codri de nepătruns, un gigantic zid de apărare împotriva forţelor neştiute, bastarzi şi dragoni de mult dispăruţi. Tărâmul uitat al luptei şi răzbunării, al vrăjitoriei şi războiului. O poveste în care fecioarele se aliază cu nebunii, fraţii complotează unul împotriva celuilalt, iar morţii se ridică pentru a întuneca pământul. Într-un climat al incestului şi al fratricidului, al alchimiei şi al crimei, preţul gloriei va fi măsurat în sânge şi va fi plătit celor mai cruzi învingători. Timpul şi-a ieşit din matcă. Vara de zece ani, liniştită şi îmbelşugată, îşi anunţa sfârşitul, iar răceala dură a iernii se apropia ca o bestie înfuriată. Cei doi conducători care asiguraseră liniştea tărâmului, Lordul Eddard Stark şi Regele Robert Baratheon, au căzut pradă intrigilor şi trădării. De la fortăreaţa Piatra Dragonului până la tărâmurile ameninţătoare din Winterfell, haosul a pus stăpânire pe toată suflarea, iar pretendenţii la tronul Celor Şapte Regate s-au hotărât să îşi impună voinţa prin foc şi distrugere. Dintre cei cinci rivali pentru putere, unul este mort, altul, căzut în dizgraţie, dar războaiele continuă să se dezlănţuie cu furie şi alianţele se fac şi se desfac. Joffrey ocupă Tronul de Fier, stăpânitor neliniştit al Celor Şapte Regate, duşmanul său cel mai înverşunat, Lordul Stannis, e înfrânt şi dezonorat, iar tânărul Robb încă domneşte peste Nord din fortăreaţa Riverrun. Între timp, Daenerys, regina exilată şi stăpâna ultimilor trei dragoni, străbate continentul scăldat în sânge. În vreme ce forţele rivale pun la cale înfruntarea finală, o armată de creaturi barbare soseşte de la capătul lumii civilizate, însoţită de oastea morţilor-vii, ale căror stârvuri însufleţite sunt de nestăvilit. Nimeni nu-şi va găsi odihna până când Cele Şapte Regate nu vor intra într-un iureş al săbiilor. După lupte grele şi trădări fatale, cele şapte puteri care îşi disputau Westeros s-au nimicit una pe alta şi au ajuns la un pact îndoielnic. Sau aşa ar părea… Odată cu moartea monstruosului rege Joffrey, regenta Cersei conduce din Debarcaderul Regelui. Înfrângerea lui Robb Stark îi descurajează pe rebelii din Nord şi familia lui se împrăştie ca seminţele pe un pământ neroditor în tot regatul. Nu mai există decât puţine pretenţii legitime la Tronul de Fier, iar acestea sunt în mâinile celor fie prea slabi să le obţină, fie aflaţi pe meleaguri îndepărtate. Războiul care altădată fierbea în tot ținutul se stinge acum. Dar, ca după fiecare conflict, nu trece mult şi supravieţuitorii, renegaţii şi hienele se adună şi rod oasele învinşilor chiar înainte ca moartea să îi cheme la ea. În cele Şapte Regate, ciorile încep să se strângă la un banchet de cenuşă, se leagă planuri îndrăzneţe şi se nasc noi alianţe. Este timpul înţelepţilor şi ambiţioşilor, al înşelătorilor şi al puternicilor care vor obţine îndemânarea, puterea şi magia de care au nevoie pentru a supravieţui timpurilor întunecate ce se aştern în faţa lor. E vremea nobililor şi a plebei, a soldaţilor şi a vrăjitorilor, a asasinilor şi a învăţaţilor să se adune şi să-şi pună la bătaie averile… şi vieţile. La festinul ciorilor mulţi sunt invitaţi, dar puţini sunt cei care părăsesc în viaţă banchetul. Inspirat din celebra serie de romane A Song of Ice and Fire de George R.R. Martin, serialul arată epica luptă pentru putere ce are loc într-un tărâm violent. Din distribuţie fac parte Mark Addy, Sean Bean, Emilia Clarke, Nikolaj Coster-Waldau, Peter Dinklage, Michelle Fairley, Lena Headey, Kit Harington şi Aidan Gillen. Serialul s-a filmat la Paint Hall Studio în Belfast, Irlanda de Nord şi în Malta. Serialul Urzeala Tronurilor a fost creat de David Benioff şi D.B. Weiss; co-producători executivi: Carolyn Strauss, Guymon Casady, Vince Gerardis, Ralph Vicinanza şi George R.R. Martin; producători: Mark Huffam şi Frank Doelger. Serialul este compus din 10 episoade și va avea premiera pe 18 aprilie. Episoade noi vor apărea în fiecare luni, de la ora 22:00, numai la HBO. - Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=10-2011,"In anul 1968, inainte ca omul sa paseasca pe Luna, Clarke publica 2001: Odisea spatiala , carte care vorbea despre astronauti care citesc ziarele pe tablete, avand Internet. In timp ce oamenii visau sa cucereasca astrul ceresc cel mai apropiat de Terra, Clarke scria despre calatorii spre periferia Sistemului Solar. In timp ce omenirea incepea o noua etapa a istoriei, cea a zborurilor extraplanetare, Clarke descria trecerea omului la un nivel superior, in care isi abandoneaza corpul material in favoarea unei forme strict energetice. Dupa publicarea cartii, Sir Arthur C. Clarke a declarat in nenumarate randuri ca nu va publica o continuare. Totusi, in urma numeroaselor insistente ale fanilor, ca ""exercitiu intelectual"" (dupa cum a declarat el insusi), a schitat o posibila continuare. ""Greseala"" a fost ca i-a trimis schita agentului sau, care s-a arata mai mult decat entuziasmat. Asa a aparut 2010: A doua odisee si mai tarziu, 2061: A treia odisee . Daca vrei sa te lasi vrajit de scenariul schitat de futurolgul britanic pentru o posibila intalnire intre oameni si o rasa superioara, atunci trebuie sa citesti seria odiseelor spatiale. Le poti comanda pe toate de pe Urmeaza sa plec la Capitala, la facultate și pana ma instalez, nu voi avea timp pentru blog. Asa ca Echipa Povestilor se va mari si de azi inainte Ghanda o sa ma ajute sa va aduc informatii despre carti. Sper sa va placa stilul ei! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=11-2011,"Pachetul alcatuit din cartile Zori de Zi si Bree Tanner oferit de merge la Larisa . Felicitari ei si tuturor celorlalti participanti, ati facut sa fie greu de ales un castigator! Larisa, o sa te rog sa trimiti un e-mail la adresa povesti_intunecate@yahoo.com cu numele complet si adresa la care sa-ti trimitem pachetul. Termenul pentru care se desfasoara pe blog a fost prelungit pana la 1 decembrie , asa ca cei care nu s-au inscris inca au acum ocazia s-o faca! Ieri a avut loc premiera filmului ""Saga Amurg: Zori de Zi, partea I"", premiera la care m-am dus, amintindu-mi de ce mi-a placut aceasta serie. Majoritatea cititorilor acestui blog (as spune toti, dar nu se stie niciodata), au auzit de aceasta serie. Din punctul meu de vedere, oricine a auzit de carte poate fi incadrat intr-una dintre aceste categorii: ii place , nu-i place si a vazut doar filmele . Ultima e o categorie separata pentru ca aceia care n-au citit niciuna din carti, din punctul meu de vedere au ratat esenta seriei. Nu vreau sa incep sa ridic in slavi povestea (care mie mi-a placut. A fost singura carte care nu m-a lasat sa dorm. M-am mai trezit dimineata devreme ca sa termin o carte inceputa seara, dar niciodata in viata mea nu mi s-a mai intamplat sa visez fragmente citite sau posibile continuari toata noaptea, trezindu-ma de sute de ori, blestemand intunericul de afara care insemna ca dormisem prea putin.), insa cartile sunt mult mai bune decat filmul, si ieri m-am convins inca o data de asta. Da, filmul respecta povestea. Si da, efectele vizuale sunt absolut superbe. Dar aici se opresc aprecierile mele la adresa filmelor. Nu vreau nici sa incerc sa conving pe cineva sa citeasca oricare dintre carti. Pur si simplu vreau sa vorbesc putin despre cartile acestea care mie mi s-au parut uimitoare. Pe scurt, o ""ea"" se indragosteste de un ""el"", cel mai ravnit baiat din mica scoala din Forks. Surprinzator, si el se lasa fascinat de ea. Si uite asa, ea e prima in fata caruia el nu ridica un zid. Apoi ea afla ca el e vampir. Prea tarziu totusi, pentru ca il iubeste. Si, ""surpriza"", si el pe ea. Si asa a inceput ""fenomenul Twilight"". Pe parcursul a 4 volume, ei devin un cuplu, el pleaca, ea se imprieteneste cu un varcolac, el o crede moarta, ea il salveaza, el e impotriva varcolacului, ea descopera ca isi iubeste noul prieten, el o cere in casatorie, ea isi da seama ca intre cei doi, il alege pe el, el o lasa insarcinata, ea aproape moare etc etc etc. Legende si mituri devenite realitate, vampiri care stralucesc in soare, lupte intre varcolaci si vampiri, amenintarea unui clan atotputernic, un copil jumatate vampir, jumatate om, varcolaci iubind pe viata... Multe elemente care unora le plac si pe care altii le critica, dar pe care toti le cunosc. Din punctul meu de vedere, lucrul frumos si captivant din carte e povestea de iubire. De fapt, nici macar povestea in sine, ci felul in care autoare te face sa simti. Simti durerea ei, simtit durerea lui, simti frica ei, simti... pur si simplu simti. Asta n-am regasit in filme, dar asta m-a facut sa iubesc fiecare carte. Pentru cei care doresc sa citeasca seria sau pur si simplu sa si-o completeze, mai aveti timp pana maine seara sa va inscrieti in concursul nostru! (click ) Un vechi proverb egiptean spunea: ""Nimic nu e mai misterios decat sa aduni carti ziua si sa le citesti noaptea"" astfel, pe 15 Noiembrie, cand soarele a apus, impreuna cu Ghanda, colega mea de blog, am achizitionat ""Hotul de Carti"", carte lansata chiar in aceeasi zi de Editura RAO, in parteneriat cu Libraria Humanitas si Teatrul Masca. Cartea este bazata pe o poveste reala, petrecuta in timpul ""Domniei lui Hitler"" care a pornit de la clasica poveste a adolescentului care a ajutat un everu, astfel murind amandoi, insa cu o mica schimbare a situatiei, protagonista fiind o fetita de 11 ani, care se trezeste in sanul unei noi familii si implicit intr-o noua viata. Actiunea este interesanta, iar naratorul original scoate cititorul din monotonie fiind....moartea. De ce Lizelle este considerata hotul de carti si cum a invatat ea sa citeasca, neavand parte de o educatie solida? Hm...este o intrebare care mie si colegei mele, ne-a condus pasii spre Libraria Ktretzulescu, determinandu-ne sa savuram cele 60 de minute, de prezentare a cartii si de parcurgere a catorva pagini din aceasta. Am primit zilele trecute un telefon de la colega mea de blog, ea invitandu-ma la lansarea unei carti de la editura RAO. Incantata de idee, am citit mailul in care era descrisa pe scurt cartea si m-am lasat convinsa. A doua zi, mergeam amandoua spre libraria unde avea loc lansarea. Dupa cateva minute in care am facut fotografii, au urmat o scurta introducere si cateva cuvinte despre continutul cartii. Abia apoi am inteles de ce Teatrul Masca era trecut drept colaborator. Doi actori si-au facut aparitia si, intrand in ""pielea"" naratorului, ne-au citit cateva pasaje din carte. Suficient de mult cat sa ne trezeasca interesul (sau, cum am simtit atunci, acel ""I must have/read this"") si sa ne introduca in atmosfera cartii, dar totusi suficient de putin cat sa nu ne strice placerea lecturii. Complet convinsa (a se citi ""vrajita""), sunt mandra detinatoare (sau, mai bine zis, semi-detinatoare, avand in vedere ca eu si Andruska am cumparat impreuna un volum, dar momentan e la mine) a unui volum din ""Hotul de carti"", volum pe care astept cu nerabdare sa-l incep. Lectura placuta! Lunile dinaintea sfarsitului celui de-al Doilea Razboi Mondial. O femeie care lucreaza la Statul Major este amenintata cu arma pentru a interveni pe langa barbatul cu care locuia pentru ca acesta sa elibereze un hot, cunoscut sub numele de Chat Noir. In seara eliberarii lui Chat Noir, femeia se trezeste cu el, doi barbati si doi copii la geam, toti 5 cautand adapost de Gestapo, care umpluse strazile in cautarea lor. Adapostindu-i, Magda este tarata intr-o actiune nebuneasca pentru obtinerea unei harti care continea planurile nemtilor legate de o viitoare actiune in Carpati. Nu degeaba, insa, este supranumita Rodica Ojog Brasoveanu ""Agata Christie de Romania"". Totul pare mana sortii, a ghinionului sau a norocului, dupa caz, pana la ultimele pagini, cand intreaga urzeala a povestii iese la iveala. Magda era o simpla femeie? Harta era adevarata? Cine era spion, cine era agent dublu? Ca toate cartile acestei autoare, Al cincilea as este nu numai o mostra de roman politist pe care nu-l poti lasa din mana, dar si o doza binemeritata de umor, data mai ales de replicile spumoase ale lui Chat Noir. Asadar, cu ocazia reeditarii romanelor Rodicai de catre , va recomand calduros aceasta carte. Lumea a fost maturata de o molima care a lasat in urma putini supravietuitori si multi orfani. Eve este una dintre ei. La 5 ani a fost adusa la Scoala, un loc special pentru fetele ca ea. 12 ani mai tarziu, ziua absolvirii este dupa colt. Eve este acum sefa de promotie, asteptand cu nerabdare sa traverseze lacul si sa intre in cladirea pentru meserii, unde viseaza sa invete pentru a deveni artista. Cu o seara inainte de marea zi, insa, Eve asista la evadarea colegei ei, Arden, care o avertizeaza ca lucrurile nu sunt ceea ce par. Eve refuza sa creada, dar desi nu stie sa inoate, traverseaza lacul si arunca o privire in cladirea care reprezenta visul ei. Asa descopera ca Arden nu mintise si singura meserie pe care absolvenete Scolii o invata este cea de incubator uman. Regele Noii Americi, singurul barbat in care fetele fusesera invatate sa aiba incredere, avea nevoie de oameni sanatosi ca sa-si repopuleze orasul. Si cine e mai potrivit decat niste orfane care au supravietuit molimei ca sa i-i procure? Eve reuseste sa fuga, insa acum este singura intr-o lume pentru care nicio invatatura de la Scoala n-a pregatit-o. In plus, se pare ca Regele dorea ca ea sa-i faca un mostenitor, asa ca pe langa fiare salbatice, tanara are pe urma ei si trupe antrenate. Va reusi sa supravietuiasca? Se va increde in barbati, in ciuda a tot ce fusese invatata la Scoala? O carte usoara, care se citeste aproape pe nerasuflate (am terminat-o in aceeasi zi in care am in care am inceput-o) , si desi pare destul de previzibila la inceput, are parti surprinzatoare, cum ar fi finalul... Merita citita, daca nu pentru povestea lui Eve, cel putin pentru senzatia de la sfarsit, ca nu toate cartile din ultimul timp spun aceeasi poveste de dragoste previzibila de la primele pagini. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2011,"Sincer, eu chiar nu ma pricep sa fac urari deosebite, insa va spun ca sunt fericita ca multumita blogului mi-am facut noi prieteni in 2011. Nu stiu cat de coerenta este aceasta fraza, caci sunt adormita, dar serios va doresc voua tuturor un an nou plin de impliniri si fie ca tot ce va doriti sa se indeplineasca. Sper ca si la anul vom fi tot aici si poate cine stie? Vom fi mai multi. An Nou Fericit! Privind in urma, pentru mine chiar a fost un an superb. Au fost, ca de obicei, bune si rele, dar am senzatia ca bunele au fost mult mai multe si mi-au dat mai multa satisfactie decat oricand. Se poate sa aiba legatura cu faptul ca, in sfarsit, nu mai citesc pur si simplu de dragul de a o face, ci si pentru a va impartasi parerea mea despre cartile citite. Sau se poate sa aiba legatura cu faptul ca anul acesta am facut rost de autograful autorului meu preferat, George RR Martin (da, chiar si cand urez, trebuie sa ma laud). Cert e ca mi-a placut 2011. Asadar, sper ca 2012 va fi un an si mai bun pentru noi toti, ca toate dorintele noastre pentru noul an se vor implini, ca vom petrece 2012 alaturi de cei dragi, si ca ne vom intalni ca pana acum in acest ""colt de internet"", unde sa discutam despre cartile noastre preferate. La multi ani tuturor! Fiti activi pe blog si noi, cu sprijinul , va premiem cu o carte de la editura Leda, o carte pe care Ghanda v-o recomanda cu draga inima: . Castigatorul va fi afisat pe data de 8 Ianuarie 2012 . Fie ca cel mai activ user sa castige! Totul incepe cu o iarna grea, un copil lasat in leagan si o haita infometata. Doar ca haita nu e alcatuita din lupi, ci din varcolaci. Mustrat de constiinta, unul dintre ei salveaza copilul. Asa incepe o legatura unica intre Grace si lupi, in special lupul ei cu ochi galbeni, ochi pe care si-i aminteste inca de cand a fost rapita si salvata. Insa lupii ei sunt in pericol deoarece se crede ca au omorat un tanar din oras. Grace descopera la usa ei un tanar impuscat, un tanar cu ochii galbeni pe care ii cunoaste atat de bine. Asa incepe o perioada incredibil de frumoasa a vietii ei, cand ajunge sa-l cunoasca pe Sam, traind impreuna o poveste de dragoste mai presus de orice. Dar nu Luna e cea care ii schimba pe baieti in varcolaci, ci frigul. Si e ultima vara a lui Sam, ultima perioada in care mai poate fi om. Acum, ca a simtit cum e sa fie cu Grace ca om, e sigur ca nu vrea sa mai fie lup, nu fara ea. Si atunci? O carte superba, pe care sunt mai mult decat incantata ca am primit-o de Craciun. Te captiveaza si nu te lasa sa-i dai drumul. Povestita atat din punctul de vedere al lui Grace, cat si al lui Sam, te ajuta sa intelegi ce se petrece in sufletele amandurora. Plina de intorsaturi neasteptate de situatie, plina de personaje extrem de vii... Pur si simplu superba. V-o recomand cu caldura tuturor. A venit Iarna impreuna cu magia Sarbatorilor si Vacanta mult asteptata pe care speram ca ne-o vom petrece intr-un fotoliu, la caldurica, citind o carte buna. Asadar Andruska si cu mine va uram Sarbatori fericite! alaturi de persoanele dragi si speram ca Mosul v-a adus nu numai cadourile mult visate, dar si fericire, iubire, caldura sufleteasca si, cel mai important, zambetul pe buze (si carti, poate?) . Incep prin a-mi cere scuze pentru ca am amanat atat de mult afisarea rezultatelor. Din pacate, Andruska nu are acces la internet, asa ca m-a rugat pe mine sa desemnez castigatorul. Fericita castigatoare a cartii Eu sunt numarul patru este ◦kyky™♥◦ . Pentru a intra in posesia cartii, te rog sa trimiti un mail la adresa povesti_intunecate@yahoo.com cu numele complet si adresa la care vrei sa-ti trimitem cartea. Multumim pentru sponsorizarea acestui concurs. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=01-2012,"Stiu ca ati asteptat cu totii rezultatul si stiu ca ati luptat din greu ca sa meritati aceasta carte. Asadar, castigatorul incontestabil este... Larisa , cu 424 de comentarii ! Felicitari! Asteptam de la tine un e-mail pe adresa povesti_intunecate@yahoo.com cu numele complet, adresa si numarul de telefon. Pentru ca toti ceilalti useri merita felicitarile noastre, iata clasamentul final, pentru ca meritele voastre sa fie recunoscute: Larisa - 424 comentarii Laurentziu - 370 comentarii Just Laugh - 252 comentarii Gheorghiev Alexandra - 203 comentarii andra lavander - 64 comentarii Andreea - 40 comentarii Mirela - 26 comentarii Restul, la fel ca data trecuta, au sub 10 comentarii. Inca o data, felicitari tuturor si multumim sponsorului nostru, ! Pentru concursul Cel mai activ user se iau in considerare toate comentariile postate incepand de dupa stirea despre concurs si pana pe 7 ianuarie, ora 23:59 . Ca sa stiti cum stati, am numarat comentariile postate pana astazi (5 ianuarie), ora 18:59 . Deocamdata, clasamentul arata asa: Larisa - 56 comentarii Andreea - 38 comentarii Ghiorghiev Alexandra - 24 comentarii Mirela - 19 comentarii andra lavander- 18 comentarii Just Laugh - 10 comentarii Acestia nu sunt singurii inscrisi in concurs, insa restul participantilor aveau sub de 10 comentarii. Mai aveti 3 zile ca sa schimbati clasamentul, asa ca... Spor ;) De cand am terminat Divergent , m-am tot gandit ce sa scriu in recenzie. As putea sa va povestesc pe scurt ce se intampla, dar o descriere la fel de buna ca oricare alta exista deja pe site-ul editurii Leda. As putea sa va povestesc despre cele 5 factiuni, sa vi le descriu si caracterizez, dar ma indoiesc ca v-ar convinge sa cititi cartea. Adevarul e ca nu ai ce sa impartasesti din carte care sa faca pe cineva sa exclame ""Oau!"". Cartile distopice sunt deja pe toate drumurile. Eroii si eroinele copii la fel. Povesti de dragoste... come on! Daca un prieten o sa-ti povesteasca despre Divergent , n-o sa pici pe spate si nici n-o sa alergi sa ti-o cumperi. Asadar, n-o sa va povestesc nimic in plus fata de descrierea ""oficiala"". O sa va povestesc in schimb ce m-a determinat pe mine sa vreau nu numai s-o citesc, dar si s-o cumpar. Prima data, am aflat despre ea pe blog-ul Leda. Am citit descrierea pentru ca mi-a placut imaginea copertei (pentru mine, daca ai pus o poza cu un foc sau cu ceva care arde, fi sigur ca o sa citesc si ce ai scris langa poza). In acel articol se spunea ca fata va face o alegere care ii va soca pe toti, in timp ce alaturi erau imagini cu cele 5 simboluri ale celor 5 factiuni. Avand in vedere ca pe coperta era o imagine cu simbolul uneia dintre factiuni, eu una eram sigura ca n-o sa fiu socata de alegerea ei. (si nici n-am fost) In schimb, n-am vazut nicaieri scris ""face parte din seria cutare"" sau ""primul volum de succes din cele doua mii patru sute anuntate"". Aproape ca nu mi-a venit sa cred, si am recitit articolul. Da, nu se mentiona nicaieri nicio serie. Citisem atunci atat de multe articole despre atat de multe serii, incat sa vad ca e doar o carte a fost pentru mine acel ""Oau!"" de care vorbeam la inceputul articolului. Rectificare : Ok, am gresit. In scurta descriere pe care am citit-o eu nu se mentiona nimic despre nicio serie. In articolul mai amplu de este mentionat, dar eu nu l-am citit. Greseala a fost a mea si mi-o asum. Divergent este primul volum din seria cu acelasi nume, iar volumul doi, Insurgent, urmeaza sa apara in strainatate in luna mai a acestui an. Ceea ce m-a convins definitiv ca o vreau a fost insa faptul ca nu se explica deloc ce e cu titlul. La ce se refera? E o clasa de oameni? O factiune secreta? O societate necunoscuta? Ce insemna divergent? Voiam sa stiu, si voiam sa stiu rau de tot. Asa ca am asteptat si am asteptat pana am primit cartea de Craciun. Am citit-o imediat si a meritat fiecare pagina. Separat, lucrurile care se intampla in roman nu sunt mare lucru. Actiune post-apocaliptica, factiuni, alegeri, dragoste... Luate impreuna, insa, formeaza o carte pe care n-o sa vreti s-o lasati in mana. (Ca fapt divers, cartea a fost votata Best Young Adult Fantasy & SF 2011 in cadrul Goodreads Choice Awards . Aici am votat-o si eu. De asemenea, a fost aleasa si Favorite Book of 2011 , dar aici eu votasem A Dance with Dragons ) Asadar, daca v-am convins, astept sa o cititi si sa-mi spuneti daca am avut dreptate. De asemenea, blogul nostru ofera un exemplar celui mai activ user, deci aveti timp pana pe 7 ianuarie, ora 23:59 sa incercati sa demonstrati ca voi sunteti acel user si ca meritati cartea. Imediat voi posta si un clasament, ca sa stiti cum stati. Multa bafta tuturor! De cand m-am alaturat Echipei Povestilor, incerc mereu sa va mentin viu interesul. Asadar, pe langa ofertele editurilor, anunturi despre cele mai noi carti recenzii si concursuri, m-am gandit ca o rubrica lunara in care sa discutam despre ""de toate"" v-a placea. In functie de reactia voastra, aceasta rubrica va ramane sau nu. ""Clocesc"" ideea de ceva vreme si m-am tot intrebat despre ce am putea vorbi. Acum cateva zile, am gasit exact ceea ce cautam. Pentru cei nefamiliarizati cu site-ul Goodreads, exista optiunea de a selecta citatele tale preferate. Cautand in lista citatelor lui George RR Martin, printre zecile de fragmente din cartile pe care le cunosc si iubesc, am gasit si o parere personala. Asadar, va invit pe toti sa citit fragmentul (pe care intentionat l-am lasat in engleza pentru ca mi se pare ca-i stirbesc din frumusese daca il traduc) si sa-mi spuneti cum vi se pare: ""The best fantasy is written in the language of dreams. It is alive as dreams are alive, more real than real ... for a moment at least ... that long magic moment before we wake. Fantasy is silver and scarlet, indigo and azure, obsidian veined with gold and lapis lazuli. Reality is plywood and plastic, done up in mud brown and olive drab. Fantasy tastes of habaneros and honey, cinnamon and cloves, rare red meat and wines as sweet as summer. Reality is beans and tofu, and ashes at the end. Reality is the strip malls of Burbank, the smokestacks of Cleveland, a parking garage in Newark. Fantasy is the towers of Minas Tirith, the ancient stones of Gormenghast, the halls of Camelot. Fantasy flies on the wings of Icarus, reality on Southwest Airlines. Why do our dreams become so much smaller when they finally come true? We read fantasy to find the colors again, I think. To taste strong spices and hear the songs the sirens sang. There is something old and true in fantasy that speaks to something deep within us, to the child who dreamt that one day he would hunt the forests of the night, and feast beneath the hollow hills, and find a love to last forever somewhere south of Oz and north of Shangri-La. They can keep their heaven. When I die, I'd sooner go to middle Earth."" — George R.R. Martin Asadar... Va place? Care e partea voastra preferata? Si are dreptate? E literatura fantasy mai plina de viata decat realitatea? Personal, mi s-a parut ca da, tocmai de aceea mi-a placut atat de mult citatul. Astept, insa, cu nerabdare sa vad voi ce credeti! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=02-2012,"Vine primavara, cu alaiul ei de carti, motiv pentru care in perioada 28 februarie - 9 martie 2012 blogul nostru, in parteneriat cu libraria online , va organiza un concurs in care premiul va fi cartea de Lauren Kate. Pentru a participa la acest concurs, spuneti-ne care a fost ultima carte citita (si faceti-i o mica recenzie). Daca doriti sanse suplimentare, scrieti despre acest concurs pe blogul personal/facebook/twitter etc . si postati link-uri catre locurile unde ati postat. Fiecare link inseamna o intrare in plus in cadrul tragerii la sorti. Multumim pentru premiu si pentru ca a lansat noua . Stiu ca aceia dintre voi care urmaresc si comenteaza pe acest blog prefera sa citeasca o carte fantasy cu o poveste de dragoste pe fundal sau un roman distopic si ca va plac mai putin (sau deloc) cartile SF. Totusi, abia am terminat prima carte din seria Heorot si mi-a lasat o impresie puternica pe care vreau s-o impartasesc cu voi. Totul incepe frumos, chiar paradisiac, cu o tabara a oamenilor pe Tau Ceti IV. De fapt, e vorba despre primul grup de colonisti care a parasit vreodata Pamantul cu intentia de a se stabili pe o alta planeta. Si lucrurile au mers bine. Recoltele, desi slabe, exista, animalele prospera si sistemul ecologic gasit nu prezinta nicio amenintare. E adevarat ca unii din oamenii de stiinta experimenteaza ""goluri"" in memorie din cauza ca au fost criogenizati pentru a ajunge pe planeta, insa toti invata sa traiasca cu Instabilitatea Hibernarii. Aceasta fiind situatia, colonelul Cadman e nevoit sa accepte ca rolul lui ca aparator al coloniei e de prisos. Si totusi, cand unul dintre caini fuge si, cateva zile mai tarziu, unul dintre vitei e gasit mort, prudenta lui Cadman (sau paranoia, dupa cum o considera ceilalti) il face sa fie mai atent. Asa afla ca ecosistemul nu e chiar cel banuit de ei si ca in varful lantului trofic exista ceva la care nimeni nu se astepta si pentru care oamenii nu erau pregatiti. Insa ceilalti refuza sa-l creada, preferand sa arunce vina pe el decat pe un asa-zis monstru. Dar respectivul monstru vine in tabara lor, aproape ucigandu-l pe Cadman si lasand in urma 13 morti, printre care primul bebelus nascut in Colonie. Asa incepe lupta pentru stapanirea Avalonului, o lupta pe care numai una dintre specii o poate castiga. Si diferenta e ca in timp ce monstrii sunt dotati de natura cu un arsenal impresionant, oamenii nu numai ca sunt neajutorati in fata vitezei si rezistentei monstrilor, dar nici nu stiu nimic despre adversarul lor, lucru care ii aduce deseori in situatii in care sunt prinsi nepregatiti. Am sa inchei cu un comentariu de pe spatele volumului, cu care am rezonat cand am terminat cartea: ""Pentru mine, ramane un mister de ce Hollywood-ul nu a turnat un film dupa Mostenirea Heorot. Clocoteste de adrenalina si are o creatura care i-ar devora pe Alien si Predator la aceeasi masa."" - Joe Haldeman “Povestea romanului are loc în secolul al douăzeci şi treilea în Thailanda. După ce încălzirea globală a perturbat Pământul prin mărirea volumul de apă, iar zăcămintele de cărbuni au fost epuizate, biotehnologia este dominantă. Mega-corporaţiile controlează producţia de hrană şi folosesc bioterorismul, armatele private sau asasinii economici pentru a crea pieţe pentru produsele lor. Frecvent, au loc catastrofe, oamenii murind din cauza modificărilor genetice făcute hranei. Anderson Lake lucrează pentru corporaţia AgriGen. Rolul său este de a verifica pieţele din Bangkok în căutarea hranei despre care se crede că a dispărut. Acolo, o întâlneşte pe Emiko, the Windup Girl, o creatură ciudată, dar minunată. Este unul dintre “oamenii noi”, dar nu este într-adevăr un om, ci o fiinţă robotizată, programată pentru a satisface dorinţele unui om de afaceri şi care acum a fost abandonată pe străzile din Bangkok. The Windup Girl a câştigat premiile Hugo, Nebula, Compton Crook, Locus şi John W. Campbell Memorial. Revista americană Time a inclus romanul în topul său de 10 cele mai bune cărţi din anul 2009, iar Reference and User Services Association a numit-o cea mai bună carte science fiction a anului 2010."" - Asadar, avem ceva ce sa asteptam cu nerabdare la toamna, mai ales ca ideea de ""oameni noi"" m-a facut sa-mi doresc deja cartea, ca sa aflu viziunea autorului asupra viitorului omenirii! 40 de milioane de ani. Atat a trecut de cand oamenii au parasit Pamantul distrus de propria lor ""opera"", lasandu-l sa se vindece singur. S-au stabilit pe Harmony, unde au luat masuri pentru ca numele planetei sa fie binemeritat si istoria sa nu se repete. Au creat un computer, Sufletul Suprem, si au modificat genetic populatia pentru a o sensibiliza la acel computer. Si, de atunci, Sufletul Suprem s-a asigurat ca niciun om nu va mai avea niciun gand periculos. Totusi, computerul lasa oamenii sa ramana umani. Sa iubeasca si sa urasca, sa invidieze si sa ucida. Sa porneasca razboaie, dar totul la o scara redusa, fara arme moderne. Astfel, s-a ajuns la societatea de azi, in care la intrarea in oras iti este scanata retina, insa avionul este o inventie de neinchipuit. Prea frumos sa fie adevarat, nu? Initial, nu. Insa Sufletul Suprem a fost proiectat pentru doar 20 de milioane de ani. A depasit de doua ori acea perioada si acum sensibilitatea i se reduce. Pe Harmony se pregateste un razboi de proportii. Oamenii incep sa se poata gandi la carute de razboi. Si Sufletul Suprem incepe, in modul in care numai un computer atat de dezvoltat o poate face, sa se teama. Asa incepe Amintirea Pamantului , primul roman din seria Intoarcerea acasa a lui Orson Scott Card. Un computer se teme. Cum sa nu dai pagina? Cum sa nu vrei sa intelegi societatea unuia dintre cele mai stralucitoare orase de pe Harmony, Basilica? O societate unde femeile conduc si unde oamenii au viziuni trimise de ceea ce a devenit zeitatea lor centrala, Mama Lacului (un alt nume pentru Sufletul Suprem). Cand un computer care are in mana soarta lumii tale iti cere ajutorul, poti sa-l refuzi? Poti sa i te impotrivesti? Si ce se intampla cand incerci sa convingi si alti oameni sa se alature cauzei tale, care afli ca este ceva inimaginabil: o calatorie spre o alta planeta, spre batranul Pamant, care a avut tot timpul din lume sa se refaca? Și ce se intampla cand, in volumul al doilea, cel mai mare general al tuturor timpurilor ti se opune si tie, si aliatului tau, Sufletul Suprem? Si ce se intampla cand primesti o serie de vise despre care Sufletul Suprem nu stie nimic, pe care nu el ti l-a trimis, ci insusi Pastratorul Pamantului? Am terminat cele doua volume in 3 zile. Le-am ""devorat"", mai precis, pentru ca pur si simplu nu ma puteam opri. Nu va imaginati un roman in care fiecare clipa e marcata de un suspans puternic, de neoprit. Ceea ce atrage sunt, in primul rand, personajele, incredibil de bine definite, de puternice. Si impletindu-se cu aceasta fascinatie e foamea continua dupa informatie pe care ti-o creaza autorul. Vrei sa stii mai multe, sa intelegi mai mult. Vrei sa continui sa afli . Si cand, dupa un timp, termini un volum si inchizi cartea, nu-ti poti retine un zambet. Pentru ca a fost o carte frumoasa . Apoi pui mana pe urmatorul volum si o iei de la capat. Cartea are de toate: SF pentru iubitorii genului, un erou tanar pentru fanii romanelor pentru tineri care se publica in ultimul timp, o poveste post-apocaliptica (desi apocalipsa a fost, totusi, cu 40 de mii de ani in urma) si niste personaje puternice, bine conturate. Va incurajez sa incercati, povestea si stilul lui Card va vor vraji de la primele pagini. Daca v-am captivat, aflati si ca primele doua volume au o reducere substantiala pe site-ul (costă 10,47 RON, respectiv 10,31 RON ). Si, pentru fanii consacrati, a aparut deja volumul 3, Navele Pamantului . (Pe care, eu una abia astept sa-l cumpar ca sa pot afla continuarea seriei Intoarcerea acasa ). Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=03-2012,"De astazi in doua saptamani (adica pe 2 aprilie) se lanseaza in Romania mult-asteptatul sezon 2 al serialului Game of Thrones. Serialul este adaptarea seriei Cantec de Gheata si Foc a lui George RR Martin, disponibila la editura Nemira (cu 35% reducere , atat pentru seria completa, cat si pentru volumele individuale). Dupa ce primul sezon s-a terminat suprinzator, cu moartea lui Ned Stark si cu nasterea celor 3 dragoni, sezonul 2 urmeaza sa le ofere tuturor raspunsul la intrebarea: ""Si acum ce?"" . Stati linistiti, mai sunt multe surprize si rasturnari de situatie in fata, multe personaje care vor capata mai multa atentie si va vor face sa-i indragiti sau sa-i urati, asadar per total, un nou sezon care va va tine lipiti de ecrane. Dupa cum spuneam la inceput, mai sunt doar 2 saptamani, asadar pentru toti cei care n-au vazut inca primul sezon (nici nu stiti ce ati pierdut!), aveti tot timpul sa o faceti. Cat despre cei care nu mai au rabdare, volumul 2 din serie ( Inclestarea Regilor ) va asteapta s-o cititi. La fel si urmatoarele 3 volume ( Iuresul Sabiilor, Festinul Ciorilor si Dansul Dragonilor ). Si apoi puteti cunoaste alti fani, comenta alturi de ei sau pur si simplu afla cele mai noi vesti imediat ce apar forumul dedicat seriei si serialului: . Eu, una, va astept sa va inregistrati si sa ne spuneti parerea despre ceea ce personal consider a fi cea mai buna serie de carti/cea mai buna ecranizare din totdeauna! Daca vreti cu adevarat sa va delectati cu povesti intunecate, atunci nu exista recomandare mai buna decat acest serial. Desi produs in urma cu ceva timp, povestile sunt atemporale iar efectele speciale nu lasa de dorit. Totusi, un mic sfat: nu-l urmariti prea aproape de ora de culcare, altfel va va fi imposibil sa va scoateti povestea din cap si somnul se va lasa asteptat (vorbesc din proprie experienta). Am vazut cateva episoade anul trecut, cand serialul a fost difuzat la televizor, dar ieri am vazut pentru prima data primul episod al seriei si mi-am reamintit de ce iubesc . Fiecare episod incepe simplu, calm, inofensiv: elevi la o scoala, un om la serviciu, o familie in excursie... Orice lucru aparent banal poate fi regasit la inceputul serialului (exista mici exceptii, cand povestea incepe intr-o nava spatiala, spre exemplu, dar astfel de episoade sunt mai rare). Apoi urmeaza genericul, o opera de geniu, dupa parerea mea. Si apoi o voce ""din off"" spune cateva cuvinte despre o trasatura a oamenilor, despre conditia umana, despre temererile sau dorintele omenirii, despre umanitate in general. Initial, nu e obligatoriu sa vezi legatura intre aceste afirmatii si intamplari. Dar episodul continua. Si cumva, 40-50 de minute mai tarziu, ai ajuns de la situatia banala la ceva absolut inimaginabil, la ceva neasteptat, dar care reflecta perfect ceea ce afirma acea voce de la inceputul serialului. Voce care se intoarce si reia ideea, ca un fel de morala a povestii. Si in timp ce asculti morala, ai parte de surpriza finala, acel lucru care nu te va lasa sa dormi, lucrul pe care nu ti-l vei putea scoate din minte desi ecranul s-a inegrit si episodul s-a terminat de mult. Primul episod este ecranizarea nuvelei Regii nisipurilor de George RR Martin, nuvela pe care o gasiti in cartea cu acelasi nume de la editura . Exista cateva modificari fata de original, in sensul ca povestea nu se petrece ca in carte, pe o planeta straina, ci pe Pamant, iar Kress nu e un colectionar, ci un om stiinta. In rest, in linii mari, povestea a fost respectata. Vocea anunta ca este vorba despre dorinta oamenilor, nevoia chiar, de a fi recunoscuti, nevoia ca munca lor sa fie apreciata. In acel moment, munca lui Kress pare a fi in pragul dezastrului, proiectul sau fiind anulat, toate materialele si obiectul studiului sau (niste fiinte numite de el regii nisipurilor) inghetate si uitate. El insa reuseste sa fure cateva oua pe care le duce acasa, oferindu-le regilor mediul de care au nevoie pentru a creste si a se dezvolta. Si creaturile incep nu numai sa dea semnele de inteligenta la care Kress sperase, dar castelele lor ii poarta chipul si regii par sa-l venereze. Insa totul vine cu un pret... Poate unii dintre voi n-au fost convinsi. Poate unii cred ca descriu vreun serial horror si nu gusta genul (nu e cazul, va asigur). Totusi, in final, va rog un singur lucru: o data, cand aveti ceva timp la dispozitie, cautati serialul si incercati sa vedeti primul episod. Va garantez ca va va captiva si ca veti intelege entuziasmul meu in legatura cu el. Si pentru fanii lui George RR Martin si al tuturor lucrurilor inspirate de opera lui, va invit pe . Mi-am petrecut ultima ora citind cu placere recenziile pe care le-ati facut ultimelor carti pe care le-ati citit. Aproape m-ati convins si pe mine sa incerc cateva carti pe care nu ma puteam hotari daca sa le incep sau nu. Ei bine, dupa ce v-am citit comentariile, a venit momentul adevarului, si anume tragerea la sorti. Dupa cum v-am promis, fiecare link catre un site unde ati postat despre concurs inseamna o sansa in plus. Si, dupa o simpla apasare de buton pe random.org, m erge la... Ioana ! Felicitari! O sa te rugam sa ne trimiti adresa si numarul tau de telefon la adresa povesti_intunecate@yahoo.com . Multumim inca o data librariei online . M-am gandit sa diversificam putin temele blogului si sa vorbim si despre filme, asa ca vreau sa va spun cateva impresii despre o ""poveste intunecata"". Se numeste The Prestige (in romana, Prestigiul) si e unul dintre cele mai bune filme pe care le-am vazut (si nu doar pentru ca e cu actorul meu preferat, Hugh Jackman) . Este vorba despre doi iluzionisti rivali si toate jocurile si intrigile din spatele iluziei. Si, ca in orice film cu iluzionisti, finalul face toti banii, te da peste cap si te face sa te intrebi cum de nu ti-ai dat seama mai devreme. Filmul incepe in forta, cu Hugh Jackman (numit in film Robert Angier) cazand intr-un bazin cu apa si inecandu-se. Rivalul sau, Christian Bale (in film, Alfred Borden) e invinuit pentru moartea lui Angier. Condamnarea fiind iminenta, un oarecare Lord Caldlow se ofera sa aiba grija de fiica lui Borden in schimbul tuturor trucurilor lui magice. Ca dovada de buna-credinta, intermediarul lordului ii ofera lui Borden jurnalul lui Angier. (Complicat? Abia incepe! V-am avertizat ca vorba de toate jocurile din spatele iluziilor. Si iluzii sunt multe.) Borden incepe sa citeasca jurnalul, moment in care incepe de fapt povestea, inca de cand cei doi lucrau ca asistenti de iluzionist si erau, culmea, prieteni. Angier era casatorit, sotia lui lucrand alaturi de ei doi. Toate bune si frumoase pana intr-o seara fatala, cand un truc se termina prost si sotia lui Angier moare. Normal, el da vina pe Borden. Si asa incepe rivalitatea, amandoi aporape ruinand cariera celuilalt de nenumarate ori. Mai departe va las sa descoperiti singuri, pentru ca nimic nu e mai frumos decat sa stai in fata televizorului/calculatorului, privind fascinat filmul, urmand instructiunea lui Borden (Are you watching closely? - Privesti cu atentie?) si incercand sa descoperi secretele, pentru ca in final sa fi uimit. Si inchei cu un o replica ce apare atat in inceputul, cat si in finalul filmului (replica pe care o s-o pun in original, pentru ca e superba, si o sa incerc o traducere cat mai fidela, pentru non-vorbitorii de engleza) : Every great magic trick consists of three parts or acts. The first part is called ""The Pledge"". The magician shows you something ordinary: a deck of cards, a bird or a man. He shows you this object. Perhaps he asks you to inspect it to see if it is indeed real, unaltered, normal. But of course... it probably isn't. The second act is called ""The Turn"". The magician takes the ordinary something and makes it do something extraordinary. Now you're looking for the secret... but you won't find it, because of course you're not really looking. You don't really want to know. You want to be fooled. But you wouldn't clap yet. Because making something disappear isn't enough; you have to bring it back. That's why every magic trick has a third act, the hardest part, the part we call ""The Prestige"". Fiecare truc magic e alcatuit din trei acte. Primul se numeste ""Angajamentul"". Iluzionistul va arata ceva normal: un pachet de carti, o pasare sau un om. Va arata acest obiect. Poate chiar va cere sa-l inspectati ca sa vedeti ca este intr-adevar real, nealterat, normal. Dar desigur...probabil ca nu este. Al doilea act se numeste ""Transformarea"". Iluzionistul ia acel ceva normal si il face sa faca ceva extraordinar. Acum cautati secretul... dar probabil nu-l veti gasi pentru ca, desigur, nu va uitati cu adevarat. Nu vreti cu adevarat sa stiti. Vreti sa fiti pacaliti. Dar nu aplaudati inca. Pentru ca a face ceva sa dispara nu e suficient: trebuie sa-l aduci inapoi. De aceea, fiecare truc magic are un al treilea act, cea mai dificila parte, cea pe care o numim ""Presigiul"". Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=04-2012,"Am terminat zilele trecute Navele pamantului , volumul al treilea al seriei Intoarcerea acasa de Orson Scott Card. In Romania, cartea a aparut de cateva luni bune, si mi-am cumparat-o imediat dupa aparitie, dar mi-au placut atat de mult primele doua volume incat m-am cam temut sa-l incep pe acesta ca sa nu termin seria (vreau sa spun, volumele deja traduse din serie pentru ca mai sunt inca doua care trebuie sa apara, Earthfall si Earthborn). Undeva pe la jumatatea cartii, mi-am urat decizia. Am urat faptul ca am asteptat atat de mult ca s-o citesc, pentru ca e pur si simplu superba si am urat faptul ca m-am apucat deja de ea, pentru ca stiam ca in cateva ore o voi termina. Lucrul pe care nu l-am urat a fost cartea. Rezumatul ar fi simplu de facut: Nafai si toti ceilalti 15 oameni alesi (sau pe-aproape) de Sufletul Suprem au parasit Basilica si se indreapta spre o destinatie pe care nu o cunosc. Tot ce stiu e ca de acolo vor pleca pe Pamant. Normal, multora nu le convine faptul ca au parasit civilizatia pentru totdeauna si apar numeroase tensiuni si conflicte (care nu lasa loc niciunui moment plictisitor in cadrul cartii). In final, Elemak si Meb in sfarsit primesc ce merita (eu m-am bucurat cand au incasat-o, serios) si Nafai primeste (pe buna dreptate) rolul de conducator nu doar al expeditiei, ci si al navelor spatiale, alaturi de accesul neingradit si instantaneu la memoria Sufletului Suprem. Cartea se incheie cu promisiunea ca toti (inclusiv multitudinea de copii care a aparut pe parcursul celor 10 ani ai calatoriei din Basilica pe insula unde au aterizat primii oameni de pe Harmony) vor contribui la reapararea navelor, astfel incat sa poata parasi Basilica si, dupa cum spune si numele seriei, sa se intoarca acasa. Stiu ca am povestit totul foarte pe scurt, dar parerea mea este ca nu actiunea in sine atrage, cat toate tensiunile, certurile, luptele pentru putere, comploturile ascunse sunt cele care fac deliciul cartii. Si, normal, sentimentul (care inca s-a pastrat, in cazul meu) de la sfarsit, ca am citit o carte buna. Acum tot ce trebuie sa fac e sa gasesc o metoda sa fac rost de urmatoarele carti (si ceva imi spune ca voi apela cat de curand imi voi permite la site-uri straine, pentru ca nu cred ca am rabdare sa astept traducerile). Pana atunci insa, va incurajez si pe voi sa incepeti seria (chiar daca de obicei nu va plac cartile SF. In cazul seriei Intoarcerea acasa , elementele stiintifice nu sunt abundente, asa ca indoiesc ca ar deranja un fan de fantasy. Si poate v-ar prinde bine tuturor o pauza de la povestile de dragoste intre supranaturali si oameni. Iar ca bonus, eroul principal e un tanar care descopera pas cu pas ca e sortit unui destin mai maret decat si-ar fi putut inchipui, asa ca seamana din acest punct de vedere cu multe carti care se publica in acest moment.) Am reusit intr-un final sa vad The Hunger Games ! In primul rand, mi-a placut atmosfera din sala. Nu stiu daca a fost noroc, dar toti spectatorii din jurul meu - nu prea multi, de altfel - pareau familiarizati cu ce se intampla si nu o data i-am auzit facand scurte remarci - in soapta, in limita bunului simt, nu m-am simtit nicio clipa deranjata - care aratau ca sunt alaturi de persoanje. Filmul in schimb a fost mai slab decat atmosfera. Da, actorii au fost ok alesi. (Aproape dansam de fericire cand am auzit comentariile de dupa ale unor tinere despre care ma indoiesc sincer ca stiau de existenta cartilor. Se mirau ca Peeta poate fi atat de - citez - ""oribil"" si il aclamau pe Gale. Si desi actorii m-au lasat amandoi rece, m-am bucurat ca exista mai multi oameni in coltul lui Gale, care din punctul meu de vedere merita toata stima, lauda si normal, fata) . Si da, efectele speciale au fost bune. Dar filmul in sine a fost prost gandit. Spre exemplu, in timpul halucinatiilor provocate de veninul viespoilor-copoi, Kat isi aminteste moartea tatalui ei. Cei nefamiliarizati cu cartea nu inteleg scena. Mai rau, scena cruciala pentru relatia dintre Kat si Peeta, cea in care el ii ofera paine, e vaga, neclara si de neinteles pentru cine n-a citit cartile (Am prieteni care au vazut filmul inainte sa citeasca seria si n-au inteles niciuna dintre scene) . Asadar, pentru mine, filmul a fost o dezamagire. Si o blia neagra in plus i-a adus faptul ca Peeta nu moare! (Sincer, il detest. Daca l-ar fi omorat, imi retrageam orice critica) . Asadar, e un film pe care nu-l recomand celor care au indragit seria Jocurile Foamei. Blogul nostru a primit de curand de la o lista de 15 intrebari despre unul dintre subiectele mele preferate, lectura. Asa ca iata raspunsurile mele: 1. Când citiţi, pentru a marca locul unde aţi rămas cu lectura, folosiţi semne de carte sau îndoiţi paginile? Sa indoi cartea mi se pare ceva barbar, asa ca folosesc semne de carte. Nu-mi pasa cum arata sau ce scrie pe ele, daca n-am nimic la indemana merge si o foaie. 2. Aţi primit în ultimul timp o carte drept cadou şi dacă “da” care a fost aceasta? Ultima carte primita cadou a fost ""Divergent"", de Craciun. Loved it! 3. Citiţi în baie? Nu. 4. V-aţi gândit vreodată să scrieţi o carte şi dacă ""da"" care ar fi fost aceasta? Da, uneori, cand las imaginatia sa mi-o ia inainte. Dar a fi autor nu e viata pe care mi-o doresc, asa ca daca voi scrie, va fi pentru mine, eventual pentru cativa apropiati, nu pentru public. 5. Care este cartea preferată? Seria , de George RR Martin. 6. Vă place să recitiţi unele cărţi şi care ar fi acestea? Recitesc SF-urile care au avut o idee geniala la baza, dar imi place sa le recitesc dupa mai mult timp (minim 1-2 ani), dupa ce lucrurile mi s-au estompat din memorie. Si recitesc unele carti fantasy unde mi-a placut mult povestea de dragoste; le recitesc imediat, dar nu cu totul, ci doar pasajele ""cu pricina"". 7. Ce părere aţi avea de o întâlnire cu autorii cărţilor pe care le apreciaţi şi ce le-aţi spune? As vrea sa intalnesc doar doi autori, dar din pacate unul este deja mort (Isaac Asimov). Daca as reusi sa-l intalnesc pe celalalt si sa trec peste soc cat sa pot articula ceva si sa gandesc suficient cat sa pot sa pun o intrebare nu doar coerenta, ci si ""inteligenta"" l-as intreba daca a simtit vreodata ca personajele lui incep sa aiba o viata proprie, sa ii fie imposibil sa le croiasca un alt destin decat cel pe care l-a scris/urmeaza sa-l scrie, daca a simtit ca nu mai are deplin control asupra lor, ci ca ele evolueaza singure. 8. Vă place să vorbiţi despre ceea ce citiţi şi cu cine? Daca ar fi dupa mine, nu m-as mai opri din vorbit despre carti, insa sunt putini care ma asculta, si chiar si pe aceia cred ca i-am innebunit. 9. Care sunt motivele care vă determină să alegeţi o carte pe care să o citiţi? Uneori titlul, alte ori autorul, uneori chiar coperta (desi nu prea des) ma fac sa ridic o carte de pe raft, dar cruciala e descrierea de pe spate (sau de pe bloguri, site-uri etc). Daca aceea nu-mi place, n-am sa citesc cartea. De asemenea, uneori citesc ce mi se recomanda. 10. Care credeţi că este o lectură ""obligatorie"", o carte pe care cineva trebuie să o citească? Aici ar parea inteligent sa numesc o carte ""clasica"", dar niciuna nu mi se pare un ""must"". Totusi, daca te declari fan SF, mi se pare inadmisibil sa nu fi citit seria Roboti a lui Asimov (macar romanele, daca nu si cateva nuvele). Si personal, mi se pare ca cei care gusta genul fantasy si n-au citit saga Cantec de Gheata si Foc si-ar ratat viata de cititori, dar aici nu sunt complet obiectiva :). 11. Care este locul preferat pentru lectură? Oriunde pot sta culcata. Imi place sa citesc in pat sau intinsa pe canapea. 12. Când citiţi ascultaţi muzică sau lecturaţi în linişte? Nu pot sa citesc cu muzica, ma distrage si ma trezesc ca n-am inteles nimic din pasaje intregi citite. Prefer linistea. 13. Vi s-a întâmplat să citiţi cărţi în format electronic? Da. Nu am un e-reader, asa ce le-am citit la calculator. Sper sa nu mai fie nevoie sa repet experienta. 14. Citiţi numai cărţi cumpărate sau şi pe cele care sunt împrumutate? Cumparate, imprumutate de la biblioteca, de la prieteni, uneori am citit si in Diverta. Nu tin musai sa detin decat anumite carti, care mi se pare ca merita banii (de cele mai multe ori, pe acestea planuiesc sa le recitesc). 15. O carte este pentru mine… Cum aţi descrie o carte? Un prieten cred ca suna prea trist si ""forever alone-ish."" O carte buna este pentru mine o poarta (cat timp o citesc) si o fereastra (in rest) spre o alta lume, o lume spre care vreau sa evadez, macar pentru cateva ore. (De asta si prefer genurile SF si Fantasy, nu-mi plac ""portile"" spre trecutul sau prezentul lumii noastre). Leapsa merge mai departe la: Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=05-2012,"De curand, mi-am amintit de seria pe care am inceput-o cu cativa ani in urma, cand am citit Eragon , prima carte a seriei Mostenirea , scrisa de Christopher Paolini. As fi vrut s-o continui chiar atunci, insa n-am mai gasit la biblioteca volumul 2. In scurt timp, am inceput alte cateva serii si am uitat complet de dragonita albastra si Cavalerul ei. Mi-am amintit de curand de serie si mi-am propus sa recitesc primul volum si sa-mi continui apoi lecturile pentru a o termina. Poate n-a fost niciodata la fel de faimoasa ca sa zicem... Harry Potter, insa stiu ca e o serie despre care se spuneau numai cuvinte de lauda (de asta am si citi-o initial) , asa ca voiam s-o termin ca sa inteleg pe deplin de ce a fost atat de placuta de public. Gasind niste colegi darnici, am imprumutat cartile si le-am ""devorat"". (Asa numesc eu procesul prin care incep o carte de cateva sute de pagini si o termin extrem de repede, alergand deja dupa continuare) Poate ca multi se considera deja ""prea mari"" ca sa mai citeasca despre dragoni, magie, elfi etc, insa Eragon e una dintre cartile care, din fericire, e scrisa pentru ""copiii vesnici"". O poti citi pentru prima data la 40 de ani si sa iti placa. E imprevizibila, te poarta spre o lume magica unde binele poate invinge impotriva tuturor sanselor si te face sa te simt din nou un copil fara griji care poate visa ca va gasi si el un ou de dragon. Chiar asa si incepe aventura lui Eragon, cu gasirea unei pietre albastre bine slefuita in Muntii Sirei. Fara sa stie ce e de fapt piatra, Eragon incearca sa o schimbe pe niste carne pentru familia sa, insa, din fericire, macelarul nu o accepta ca plata deoarece se temea si detesta Sira si tot ce provenea de acolo. Ceva mai tarziu, piatra se crapa si din ea iese o mica soparla albatra inaripata care isi impleteste mintea cu a baiatului. Pastrand secretul existentei dragonului, Eragon o ingrijeste, invatand-o graiul sau si numind-o Saphira. Cu ani in urma, dragonii erau pretutindeni in Alagaesia (tinutul imaginar unde se desfasoara aventurile celor doi) , facand parte din ordinul Cavalerilor, alcatuit din ei si din oameni si elfii care ii calareau. Dar un Cavaler al carui dragon fusese ucis si-a pierdut mintile, reusind sa fure un alt dragon si sa atraga 13 tradatori de partea sa. Impreuna cu ei, Galbatorix i-a distrus pe Cavaleri si s-a proclamat rege. Acum, Eragon este singurul care are o sansa de a-i sta impotriva tradatorului. Si astfel, viata tanarului se schimba definitiv, pentru ca el devine eroul si speranta tuturor locuitarilor din Alagaesia. Doar ca a fi erou nu e chiar atat de simplu: nu doar responsabilitatile, dar si mustrarile de constiinta sunt greu de indurat. Mi-a placut enorm sa citesc seria. Exact cum spuneam mai sus, m-am simtit din nou o persoana care crede ca poate gasi un ou de dragon, o scrisoare de la vreo scoala de magie sau o poarta catre o alta lume. Singurul meu regret e ca, undeva la jumatatea volumului 3, am aflat ca nu e ultima carte si ca mai exista una (publicata chiar anul trecut, inca neaparuta la noi) , asadar ma alatur celolrlalti fani care abia asteapta sa afle finalului acestei aventuri care pe mine m-a facut sa visez cu ochii deschisi zile in sir ca zbor alaturi de Saphira si Eragon. Acum vreo doua saptamani, m-am asezat in fata tastaturii, incercand sa tot ce simt cand ma gandesc la seria mea preferata de carti, Cantec de Gheata si Foc . Ca de fiecare data cand vorbesc/scriu despre ceva ce imi place cu adevarat, mi-a fost incredibil de greu sa selectez esentialul fara ca articolul sa mi se para scurt si gol, dar si avand grija sa nu incep sa plictisesc scriind prea mult si prea detaliat. Intr-un final, multumita de rezultat, l-am publicat, inscriindu-ma astfel in concursul organizat de editura Nemira pe site-ul . Apoi am indeplinit si celelalte cerinte optionale, incercand sa-mi maresc cat de mult posibil scorul, in speranta ca articolul meu sa castige pentru ca am simtit ca, pe undeva printre litere s-a strecurat si destul de mult din iubirea mea pentru poveste, autor, personaje, intamplari, adica pe scurt, pentru serie. Concursul s-a incheiat luni si pentru mine cel putin, au fost doua zile lungi, dar a meritat asteptarea pentru ca astazi, cand mi-am deschis mailul, am aflat ca in curand, voi primi la posta cele 5 volume din Cantec... Vreau, asadar, sa multumesc in primul rand echipei pentru organizarea concursului si apoi voua, pentru ca v-ati facut timp sa cititi articolul meu. Si mii de multumiri celor care au si lasat un comentariu :) Pentru prima data de cand m-am apucat de bloggerit, ma simt mandra sa scriu aici, mandra ca pot fi eu cea care va da vestea. In ultimul timp, v-am tot vorbit despre carti fantasy si SF, dar prezentarea de astazi este despre o poveste de dragoste. Insa diferenta care ma face mandra nu este genul cartii, ci faptul ca autoarea e ""de-a noastra"". Si nu ma refer doar la faptul ca e romanca. Adina Speteanu are 18 ani - deci aproximativ de varsta noastra - si aceasta este prima ei carte publicata. A inceput sa scrie acum cativa ani, ca hobby, impartasind ceea ce crea pe un . Apoi, incet-incet, distractia a devenit ceva serios si iata ca in curand, Adina isi lanseaza cartea . Normal, subsemnata ei colega de liceu o sa fie prezenta la lansare, la rand pentru autograf. Si o sa pastrez cartea ca pe o dovada ca orice e posibil, daca exista vointa! Acum insa, o sa incerc sa fiu putin mai obiectiva si sa va spun ca povestea merita citita (cunoscand autoarea, am norocul de a fi citit povestea, asa ca ma puteti crede) : e un roman care te tine in suspans, care te obliga sa intorci foaia ca sa afli continuarea, sa afli misterele din povestea Emei. N-am sa va dezvalui insa nimic, alegand sa va impartasesc doar prezentarea oficiala a cartii de pe : ""A te indragosti de persoana nepotrivita nu este cel mai sanatos lucru. Dar cand acea persoana se dovedeste a fi si cea mai potrivita, lucrurile iau o intorsatura ciudata, aproape mortala. Dupa noua ani in care Ema a incercat sa uite ceea ce a distrus-o si sa duca o viata normala, o veste ingrozitoare o aduce inapoi „acasa”, locul in care toata tragedia a inceput. Nimic nu mai este ca inainte. Durerea creste cu fiecare secunda, iar Adela, sora si unicul ei sprijin, este moarta. Prinsa intre furie si tristete, Ema cade in capcana domnului Predescu si porneste in cautarea criminalului Adelei. Condusa doar de propriile ei puteri si de o dorinta fierbinte de razbunare, ajunge intr-o lupta in care supravietuirea este unicul scop. Iar dragostea pare sa-i ingreuneze misiunea cu fiecare clipa. Constransa de indoieli si remuscari, speriata de amintirile trecutului ei intunecat, trebuie sa aleaga intre a lupta pentru ceea ce simte, sau a fugi din calea posibilei ei fericiri pentru totdeauna. Dar ezitarea complica lucrurile si aproape ca ii pune viata in pericol..."" Asadar, daca eu nu v-am convins, descrierea cred ca a reusit si sper sa ne intalnim la lansare . Nu se stie deocamdata sigur cand va fi aceasta, insa daca nu mai apar modificari, se va intampla pe undeva prin prima jumatate a lunii iunie. O sa va anunt imediat ce aflu locul si data exacta. Eu sigur voi fi acolo! Profitand de reducerile de la , mi-am cumparat o carte pe care mi-o doream de mult timp: Wyrm de Orson Scott Card. Marturisesc ca e una dintre putinele carti unde ""am sarit in gol"" (sau, mult mai potrivit, ""I took a leap of faith"") pentru ca nu m-am interesat despre ce e vorba, n-am citit nici macar o vaga descriere, ci pur si simplu am vrut s-o cumpar. Motivul (da, a existat unul) a fost autorul. Multumita lui , l-am descoperit pe Orson Scott Card si de atunci am incercat sa citesc tot ce mi-a picat in mana semnat de acest autor. Totusi, n-am gresit cand mi-am dorit/cumparat cartea pentru ca mi-a placut. Mult. Ideea de baza e naucitoare, pur si simplu iti taie respiratia: oamenii ajung pe o planeta unde toate fiintele vii au capacitatea de a se metamorfoza pentru a imita (si imbunatati) noile specii. Spre exemplu, pamantenii planteaza grau pe noua planeta si in scurt timp, ""graul"" rezultat din planetele originare de pe Imakulata este mai puternic, mai rezistent, mai hranitor... pe scurt, mai bun. Insa aceste lucuri au fost uitate, alaturi de istoria celor 3 popoare ""bastinase"": geblingii care isi pot citi unul altuia gandurile, dwelfii care pot retine perfect unde au lasat un lucru si gauntii, sensibili la emotiile celorlalti. 343 de generatii dupa aterizarea oamenilor, nimeni nu mai stie ca ceea ce ii inconjoara e doar o iluzie, o imitatie amagitoare care nu mai are aproape nimic in comun cu vechiul Pamant, la fel cum nimeni nu stie sau nu-si pune problema originii celorlalte fiinte cu care impart lumea. Si Patience, personajul central, nici nu are nevoie de aceste informatii pentru a-si face treaba. La doar 13 ani, fata devine asasinul personal al Heptarhului (titlul este echivalent cu cel de monarh) . Si tot la 13 ani, ea afla ca este cea care trebuie sa indeplineasca o profetie antica si sa devina mama lui Kristos, cel care fie va salva lumea, fie o va distruge. Ce faci atunci cand aflii ca ai fost crescuta pentru a indeplini sperantele a 343 de generatii dinaintea ta? Ce faci cand insasi corpul tau iti spune ca lucrul corect de facut, lucrul pe care ti-l doresti e sa-i dai nastere lui Kristos? Te supui dorintelor trupesti sau te impotrivesti incercand sa afli ce se va intampla daca profetia va fi indeplinita? In loc de concluzie, o sa va las un citat care pe mine m-a impresionat enorm: ""-Sken, eu sunt facuta din hartie. Sken o atinse cu blandete, magaind carnea rece si umeda a bratului ei cu un singur deget uscat. -Carne si oase. -Hartie. Impaturita in diverse moduri, luand orice orma vor ei sa iau. Mostenitoarea Casei Heptagon, fiica lui Peace, asasin, diplomat, dati-mi o forma, eu o s-o port, imi voi juca rolul, impaturiti-ma iar si iar, o sa fiu iubita lui, a celui care ma cheama, si daca vreodata pune mana pe mine o sa ma indoaie de atatea ori incat o sa dispar. [...] Daca cineva ma despatureste de tot? Ce as fi atunci? -O straina, spuse Sken. -Da, chiar si pentru mine. -La fel ca toata lumea. [...] Toti suntem pliati si nimeni nu stie cine suntem de fapt. Dar eu stiu. Suntem toti identici, goi, bucati albe de hartie. Modul in care suntem impaturiti ne face diferiti. Noi suntem pliurile."" Nota : Citatul este preluat din Wyrm de Orson Scott Card, publicata la editura Nemira si tradusa de Roxana Brinceanu. Copyright © Nemira 2010, toate drepturile rezervate. Nu, nu e vorba despre vreo firma de cosmetice, ci despre motivul pentru care am citit Cantec de Gheata si Foc si motivul pentru care as reciti-o. Acelasi motiv care m-a facut sa ma uit la serialul Game of Thrones creat dupa seria de carti. Acelasi motiv pentru care recomand cartile tuturor si pentru care invit toti fanii pe . Pentru ca merita! Si deoarece consider ca merita, particip cu acest articol la si va impartasesc si voua motivul pentru care iubesc aceasta serie. In primul rand, ador complexitatea ei. Nu exista scene de prisos, nu exista intamplari fara logica, totul e ca un joc de puzzle. Exista o multitudine de personaje, unele usor de iubit, altele greu de inteles, dar fiecare cu povestea lui, fiecare cu motivatiile lui, ascunse sau nu. Si sunt toti umani. Nu exista bun si rau, nu exista Fat-Frumos si zgripturoaica. Poti ajunge sa-l indragesti pe asasinul care parea nemilos, la fel cum poti ajunge sa urasti personajul care parea pozitiv. Si cel mai interesant e ca poti sa iubesti si sa urasti un personaj simultan. Apoi, iubesc felul cum povestile se impletesc intre ele, cum totul e ca o panza de paianjen, cum totul se leaga si nimic nu e independent, de sine stator. Si nimic nu e ceea ce pare. Poti sa ajungi sa crezi ca intelegi si cunosti un anume personaj, apoi perspectiva din care il privesti sa se schimbe si sa-ti dai seama ca nu stii nimic despre el. Exact ca in lumea reala. Asadar, ceea ce iubesc la seria Cantec de Gheata si Foc e faptul ca e reala. Poti sa te regasesti in personaje, in situatii, in decizii. Poti sa le crezi. Autorul nu a inventat doar o alta lume, a creat oameni. Oameni adevarati, credibili, pe care ii poti intalni, sub o forma sau alta, si azi. In Cantec... poti sa te abandonezi cat timp citesti, sa fii acolo si sa te lasi pacalit ca totul e real, ca se intampla. Poti sa ajungi sa crezi ca nu e nimic mai important decat sa ajungi pe Tronul de Fier sau sa protejezi lumea de Ceilalti. Pentru mine, Cantec de Gheata si Foc e o opera literara adevarata (si nu folosesc doar cuvintele goale de la ora de romana). E o forma de arta care te face sa uiti de realitate, sa evadezi intr-un loc nu neaparat mai bun sau mai rau, ci doar alt loc. Un loc credibil, in care poti visa sa traiesti. Asadar, frati din taram, faceti rost macar de primul volum si cititi-l. Sau macar uitati-va la serialul Game of Thrones. Pentru ca merita! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2012,"""...dar mi-e rau dor de mare! Ard si ma sting daca nu plec acum!"" Cati ati recunoscut melodia pana acum? Nu, nimic familiar? Biiiine... Nu sunt fan Vama (fie ea veche sau nu), dar imi plac cateva melodii. Pe asta am incercat din rasputeri sa n-o ascult saptamana trecuta, pentru ca efectiv nu mai puteam sta locului. Chiar ca ""trebuieeeee sa ajuuuuung"" la mare. Acum insa pot s-o ascult linistita, pe repeat chiar, pentru ca maine dimineata ma intalnesc la gara cu niste colegi si am plecat. Nu lipsesc mult, vreo 4 zile (""dupa buget"" cum spunea Caragiale) , asa ca n-o sa apucati sa-mi duceti dorul. Oricum, am de gand sa fac din zilele astea cele mai frumoase zile din toata vacanta. Nici n-o sa fie greu, pentru ca pentru mine, nu exista nimic mai frumos decat mersul la mare. Si pentru ca e un blog de carti, o sa va spun si pe care planuiesc s-o iau in bagaj (mda, una singura pentru ca ma indoiesc sincer ca in afara de tren o sa am cand sa citesc. Doar merg cu prietenii!) O sa iau cu mine de GRRM, G. Dozois si D. Abrams. Nu pentru ca o consider o carte ""de plaja"", dar romanul e genial si te prinde. L-am inceput deja si mi-ar fi imposibil sa-l las acasa si sa incep altceva. Asadar, cand ma intorc o sa va ofer recenzia ;) Voi ce planuiti sa cititi in concediu? Imi cer scuze pentru intarziere, stiu ca v-am promis ca anuntam rezultate concursului nostru ""2 in 1"" ieri, insa n-am avut acces la internet toata ziua. Asadar, cu o mica intarziere, castigatorii sunt: 1. Castigatorul unei carti in valoare de maxim 40 RON oferita de este !Melamine . Clasamentul final a fost: !Melamine - 92 comentarii; Laurentzyu - 74 comentarii; giorgiana - 67 comentarii; Elena G - 19 comentarii; Restul au avut cu totii sub 10 comentarii. 2. Castigatorul unui exemplar cu autograf personalizat din este Ady . (Avand in vedere ca autoarea ne-a ajutat, oferindu-ne o carte ca premiu la concurs si alegand ea intrebarea, tot ea a ales si castigatorul). O sa rog castigatorii sa trimita cate un e-mail la adresa povesti_intunecate@yahoo.com cu numele adresa si numarul lor de telefon. (In cazul concursului , trebuie inclus in mail si un link la cartea dorita, iar in cazul romanului , numele pentru care sa fie scrisa dedicatia.) Multumim sponsorilor nostri! Stiu ca v-am tot innebunit in ultimul timp cu recomandari si stiri despre romanul , dar acum a venit momentul sa va spun cum mi s-a parut cartea pe care am promovat-o din tot sufletul de atata timp: ""Dragostea vindeca oameni - pe cei ce o daruiesc, dar si pe cei ce o primesc."" - Karl Menninger. Asa debuteaza cartea , promitand astfel o poveste de dragoste. Si intr-adevar este un roman de dragoste, dar nu numai despre astea e vorba. Eu am considerat-o cartea unor drame. Ema, protagonista romanului, a trecut printr-o experienta traumatizanta cu 9 ani in urma. Si in ciuda faptului ca, de meserie, este psiholog, a fost incapabila sa depaseasca momentul. Pentru ea, totul e la fel de dureros. Si, o data ce este fortata sa se intoarca acasa, totul revine in mintea ei, la fel de viu si de actual ca si cum cei 9 ani n-ar fi existat. N-o sa va dezvalui mai mult pentru ca toata placerea cartii sta in descoperirea pagina cu pagina a tuturor detaliilor dramei Emei si din punerea impreuna a tuturor pieselor puzzle-ului pe care ea trebuie sa-l rezolve o data cu intoarcerea acasa. Daca va reusi sau nu sa se ""puna la un loc"", sa invete nu sa treaca peste trecut - caci asta nu se poate - ci sa-l accepte si sa invete sa traiasca cu adevarat, in ciuda amintirilor dureroase veti afla citind . Ceea ce am sa va spun, insa, este ca e o placere sa citesti acest roman. In primul rand, imi place enorm stilul Adinei. Frazele sunt scurte, dinamice si pline de detaliile pe care le-ar remarca intr-adevar un om aflat in situatia descrisa. Poti sa vezi apusul, poti sa simti materialul perdelei pe piele, poti sa auzi zgomotele unei case... Si totul fara sa abunde, lasand cititorul sa-si imagineze la randul lui mare parte din detalii. De asemenea, sunt de acord cu editorul ei, care a afirmat la lansare ca a fost surprins de maturitatea personajelor. Nu ai nicio clipa vreo indoiala ca Ema a trecut de mult de adolescenta si ca acum este o tanara independenta. Nu ai nicio indoiala ca durerea personajelor greu incercate de viata este reala, veridica. Si asta este intr-adevar surprinzator, pentru ca autoarea nu a trecut ea insasi prin ceva asemanator. Asadar, va recomand romanul din toata inima, pentru ca veti avea parte nu numai de o poveste usor de indragit, dar si de dovada ca tinerii inca ciitesc, ca romanii stiu sa scrie si ca un tanar din zilele noastre poate intr-adevar produce un roman valoros! PS: Nu uitati ca astazi este ultima zi in care puteti castiga aceasta carte sau una la alegere de pe participand la . A trecut ceva vreme de cand n-am mai organizat un concurs pe blog si, ca sa ne revansam, de data asta va oferim 2 concursuri intr-unul singur. Cu ajutorul librariei online si multumita Adinei Speteanu si , premiile puse la bataie sunt: O carte la alegere din libraria , inclusiv dintre (totul in limita a 40 RON ) Un exemplar din , cu autograf personalizat din partea autoarei. (detalii despre carte ; un scurt fragment: ) . Pentru a castiga cartea la alegere oferita de , tot ce trebuie sa faceti este sa postati cat mai multe comentarii in perioada in care se desfasoara concursul, 20-24 iunie . Pentru a castiga romanul , trebuie sa raspundeti in cadrul acestei postari la o intrebare pusa direct de autoare: De ce ati vrea sa cititi o carte scrisa de o tanara de 18 ani? Aveti timp sa raspundeti pana pe 24 iunie (inclusiv). Castigatorii vor fi anuntati pe data de 25 iunie . Mult succes tuturor! Calduroasa. Joviala. Familiara. Poate incredibila. Cred ca asa as putea sa rezum rapid si simplu lansarea cartii Crima la timpul trecut, de Adina Speteanu. Insist pe ""incredibila"", pentru ca inca nu-mi vine sa cred ca scriu despre colega mea, ca acum numele ei apare pe o carte reala, lansata deja pe piata, care poate fi cumparata de straini, citita de straini... Si pentru asta, Adina are toate felicitarile mele. Pentru ca a avut cujarul sa-si publice ""nebuniile"" (cum le spune ea) pe un . Pentru ca a inceput sa creada in ele si sa ""militeze"" pentru ele. Pentru ca a facut in asa fel incat povesitile ei, printre care si Crima la timpul trecut (pe care am inceput-o si ard de nerabdare sa-i aflu finalul) sa ajunga in mainile unui editor si pentru ca, prin ceea ce scrie, l-a convins ca ""nebuniile"" ar putea deveni o carte de succes. Pentru asta si pentru multe altele, eu simt nevoia sa-o felicit, dar si sa-i multumesc pentru ca le imparte cu noi. Lansarea s-a tinut intr-o cafenea si principalii (dar nu singurii) prezenti am fost noi, colegii ei din Mishu. ""Speech""-ul a fost natural, fara machiaj si fara floricele. Pur si simplu ea vorbindu-ne poate pentru prima data despre ce inseamna cu adevarat scrisul pentru ea, despre cum atunci cand scrie i se pare ca o alta persoana pune stapanire pe ea, cum acesta e modul prin care se poate exprima liber, prin care se poate elibera de tot ce strange in ea. Pe scurt, un discurs care evidentia ca nu s-a schimbat nimic, ca este aceeasi ""ea"", exact asa cum o cunoastem (poate putin emotionata, dar ascunzand-o destul de bine) . Mama ei, in schimb, nu s-a sfiit sa-mi spuna ca se simte mai emotionata chiar decat Adina, dar si extrem de mandra. Si se vedea asta nu numai din felul in care vorbea, ci si in sclipirea din ochi (oricat de cliche suna, sclipirea chiar era acolo) Despre povestea cartii nu am aflat nimic nou fata de ce v-am spus deja in postarea despre carte (pe care o gasiti ) , atat ea cat si editorul incercand sa amplifice senzatia de mister, care sa ne stimuleze imaginatia. Am sa incerc sa contribui si eu la asta si n-am sa va spun nimic din ce am aflat incepand cartea, ci am sa inchei simplu, indemnandu-va sa cititi voi insiva cartea. Nu pentru ca e colega mea, nu pentru ca e romanca sau pentru ca a pornit de la a tasta din placere si a ajuns la a-si lansa o carte, ci pentru ca intr-adevar povestea este superba si te face sa simti cu adevarat ceea ce simte Ema, personajul principal. Stiu ca ma repet, dar cititi-o pentru ca merita! PS: Crima la timpul trecut se poate comanda si pe net, . Puteti citi o descriere a cartii . De asemenea, gasiti un scurt fragment . Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=07-2012,"Pentru mine, seria asta a fost mereu ceva ciudat. Mi-am cumparat prima carte pentru ca imi placuse Twilight si intelesesem ca Meyer s-a inspirat din cartile lui Smith. Am citit-o si nu mi-a displacut, dar nu era atat de buna. Totusi, voiam sa le citesc si pe celelalte, insa eram ferm hotarata ca nu merita banii. Asa ca urmatoarele trei volume le-am imprumutat de la biblioteca. Dupa volumul 4, parerea mea era formata: O trilogie ar fi fost de-ajuns, deja nu-mi mai plac, n-are sens sa mai continui sa le citesc. Si am renuntat.... o vreme. Plictisindu-ma o data intr-un hipermarket, am pus mana pe volumul 5 si am inceput sa-l citesc. Si mi-a placut ideea de renastere ca inger, fara amintiri, dar cu forte enorme. Asa ca am facut rost si de volumul 5. Dupa jumatate, am regretat sincer, pentru ca 1) nu-mi plac animeurile, 2) mi se parea un ghiveci de specii supranaturale, amestecate fara nicio noima si 3) tema asta a vampirului care vrea sa redevina uman mi se pare intotdeauna o prostie neverosimila. E ca si cum un om si-ar dori sa aiba miopie, sa surzeasca si sa devina anchilozat. Ma indoiesc sincer ca cineva ar vrea asa ceva. Oricum, cert e ca am renuntat inca o data, de data asta definitiv… sau asa credeam eu. Totusi, sora mea a vrut sa citeasca seria. Asa au aparut editiile de chiosc in biblioteca mea si cert e ca aveam toate primele 5 volume. Si ea a primit drept cadou volumul 6. Asa ca, daca tot era in casa, de ce sa nu-l citesc? Si l-am luat cu mine la mare. Incepand sa-l citesc, m-am intrebat sincer de ce nu abandonam o data seria, renuntand definitiv, chiar daca aveam cartile in biblioteca. Am carti mai bune in casa, masochista nu sunt... Citind, am reusit sa-mi dau seama. Nu, nu le citesc pentru Damon. Stiu ca majoritatea fanilor seriei il divinizeaza, mie mi se pare ca autoarea e incapabila sa urmeze o anume logica de baza in psihologia personajului acesta. Ba e infricosator, dar cumva atragator, genul ""bad guy"", ba e dracu' gol, ba e un mielusel ratat ingrozit, ba e printul din povesti, gata sa satisfaca orice capriciul al domnitei.... Caracterologic, e inconstant, si nu pentru ca personajul e inconstant, ci autoarea. Cel putin, mie asa mi se pare si sustin in continuare ca daca se oprea dupa volumul 3, avea sanse sa-i iasa o serie de nota macar 3 din 5. Oricum, spuneam ca am gasit un motiv pentru care inca n-am renuntat sa le mai ating: imi place cum sunt scrise scenele in care Elena are fie un moment romantic cu unul dintre frati, fie descrie cat de mult il iubeste pe unul dintre ei (ma refer la momentele cand e cu Damon si ii place, sau cand se gandeste cat de dor ii e de Stefan si chestii asemanatoare) . Ideile sunt ok si chiar poti gasi cateva citate care, scoase din contextul restului cartii, sunt chiar reusite. Dar nici scenele astea nu sunt un fel de diamante in noroi, pentru ca nu sunt reusite decat cele in care se gandeste la UNUL dintre cei doi frati. Cand oscileaza intre ei e doar penibila. De asemenea, existenta acestor scene reusite n-are niciun sens. Elena e in mijlocul unei situatii stresante, in care viata ei e in pericol si ar trebui construit ceva suspans? E momentul ideal sa se gandeasca cat de mult il doreste pe Damon, in timp ce Stefan putrezeste in inchisoare. Cert e ca a iesit ceva bun din faptul ca am citit chestia asta, si anume m-am prins de ce le citesc. Dar motivul meu nu ma face nici sa recomand seria (decat primele 3 volume, pentru cei carora le plac vampirii buni si povestile usor previzibile care par sa iasa pe banda rulanta) , nici sa vreau cu nerabdare sa citesc urmatorul volum si, Doamne fereste, nici sa dau vreun ban ca sa cumpar vreuna. Regret sa dezamagesc fanii seriei, dar mie mi se pare ca povestea devine din ce in ce mai neinteresanta, mai falsa si mai neplacuta si desi am gasit un element miiiiic care imi place, nici macar in legatura cu el n-am putut sa spun numai lucruri bune. Asa ca in incheiere, lansez o intrebare: Daca sunteti fan VD, voua ce va place la cartile astea? Pe plajele plaiului mioritic poti auzi diverse refrene care, fara sa vrei, ti se strecoara in memorie si acolo raman. Nu, nu va imaginati ca ma refer la vreo melodie ""catchy"" cu 5 cuvinte repetate obsesiv, 2 fiind onomatopee. De obicei difuzoarele sunt prea departe de mare ca sa auzi muzica, fie ea si buna. ""Versurile"" care se aud pe nisip sunt: Porumbelul cu sarica/ti-l aduc la paturica , Gogosica infuriata/simpla sau cu ciocolata , ocazionalul Cea mai frumoasa amintire de la mare/e o plimbare (asta cand nu sunt valuri, si se refera la plimbarele cu vaporasul), mai rarul Nu dati banii pe prostii/luati banane la copii si desigur, nelipsitele versuri albe Namolu', coliere, stelute de mare aveeeem sau Asta seara, uimitorii si senzationalii X, Y si Z intr-un spectacol de neuitat! Eu personal, in zilele minunate pe care le-am petrecut la mare, am simtit lipsa ""poezelei"" pe care o iubeam (dar de care n-am profitat niciodata) cand eram eu ceva mai mica si aparatele foto personale ceva mai rare. Va mai amintiti Faceti poza cu maimuta ? Fie ca da, fie ca nu, introducerea are rolul de a ilustra mediul in care m-am prajit la soare in ultimele saptamani. Am revenit frumos bronzata si cu ceva carti mutate de la categoria spre citire la lecturate pe fundal ""muzical"" . Asadar, in loc de porumb, la ""paturica"" aveam de gand sa ma bucur de cartile pe care le-am enumerat inainte sa plec, . Ideea principala era sa fie lecturi usoare, de vara. Cartile din bagajul meu s-au decis totusi sa-mi dejoace planurile, dar pentru ca am multe de spus despre fiecare titlu citit, pe parcursul urmatoarelor zile o sa scriu recenzii individuale ale cartilor mentionate in postarea mea anterioară, plus un mic bonus (Nu vreau sa creez suspans inutil, e vorba despre a lui Guillaume Musso) . Pana atunci insa, e cazul sa ajung ""la zi"" cu tot ce am ratat prin absenta mea de pe net. Sau cel putin eu pentru ca maine dimineata am zburaaaaat spre vacanta. Partea cea mai buna? Nu stiu exact cand ma intorc! Dar ma indoiesc ca vreti sa ma ascultati laudandu-ma, asadar sa vorbim despre cartile numai bune de luat in bagaj in vacanta. Mie mi se pare ca ideale pentru vara sunt cartile usoare. Actiune lejera, poate usor previzibila, care nu te solicita... pe scurt, ceva ce poti intrerupe oricand ca sa mergi in apa, ca sa urci un munte sau pur si simplu ca sa faci altceva. Asadar, in bagajul meu se vor gasi: • Jurnalele Vampirilor #6 de LJ Smith (Leda) - De cand au aparut ""japonezarii"" printre vampiri sensibili la floricele albastre, seria si-a pierdut si ultimul strop de farmec pentru mine, asa ca am refuzat sa mai dau un ban pe ea. (Nici n-am dat, cartea a primit-o sor'mea cadou.) Oricum, intra lejer la categoria ""lecturi usoare"" si nu mi-aduc aminte sa ma fi tinut cu sufletul la gura nici macar cand citeam primele 3 volume (cele care mi s-au parut ok din toata seria) • Razboinicii , antologia editata de GRRM si G. Dozois (Nemira) - Nu, asta nu e lectura usoara. Asta e lectura care imi place cel mai mult, si tocmai de aia o iau, pentru ca o sa am nevoie si de ceva care sa ma tina in priza. Avantajul e ca sunt povesti scurte, asa ca n-o sa ma distraga zile de-a randul de la orice altceva as avea in program. • PS Te iubesc de Cecilia Ahern (All) - Am vazut filmul si mi-a placut, mi-am zis ca trebuie sa incerc isi cartea, dar cu bliblioteca plina de SF&F necitit, n-am ajuns inca la ea, desi mi-am cumparat-o de cateva luni. Oricum, n-am mai citit un roman de dragoste de ceva vreme, asa ca poate o sa-mi prinda bine schimbarea. Cam asa arata cartile din bagajul meu. Voi ce ati lua(t) cu voi in concediu? Pentru cei care urmaresc acest blog, motivul pentru care mi-am cumparat si am citit aceasta carte este evident: sunt fana lui George RR Martin. Normal, am avut si alte motive, cum ar fi ca eram extrem de curioasa sa vad cum arata un roman scris ""la sase maini"". Si acesta arata superb. Diferente de stil eu n-am observat (dar actiunea e atat de fascinanta incat poate mi-au scapat), romanul este perfect unitar si ideea care i-a stat la baza este pur si simplu splendida. Ramon, un colonist de pe planeta Sao Paulo se trezeste in intuneric, lipsit de simturi, chiar lipsit de corp. Incet-incet, una cate una, amintirile isi gasesc locul in mintea lui si rememoreaza faptul ca a fost rapit de extraterestrii (si nu de o specie cunoscuta, cum sunt, spre exemplu, enyezii, cei care i-au dus pe oameni printre stele) . Este ""trezit"" din aceasta stare si dus in fata ""liderului"" extraterestrilor care, desi ii vorbeste intr-o limba inteligibila, are o logica si o gandire care lui Ramon ii sunt straine, asa ca ceea ce spune monstrul este, practic, de neinteles. Tot ceea ce pricepe Ramon este ca acum trebuie sa joace rolul unui caine de vanatoare si sa ajute extraterestrii sa gaseasca un alt om care i-a descoperit. Si ideea de caine de vanatoare devine desavarsita in momentul in care Ramon capata un insotitor extraterestru care ii infige o lesa organica in gat, lesa prin care ii poate provoca durere cand nu se supune. Totusi, extraterestrul nu este familiarizat cu nimic din ceea ce inseamna a fi om, asa ca Ramon, solidar cu omul pe care il vaneaza si pe care nu il cunoaste, incearca sa traga de timp pentru ca omul sa reuseasca sa ajunga la civilizatie si sa anunte descoperirea extraterestrilor. Totusi, in cursul vanatorii, Ramon descopera ca il cunoaste pe omul vanat, si il cunoaste foarte bine... Moment in care autorii incep sa-si dovedeasca ingeniozitatea fara margini si in care isi etaleaza talentul de a scrie SF. Ceea ce m-a fascinat la acest roman a fost exact asta: rasturnarile de situatie bulversante, dar si tot ceea ce implica ele, si anume ocazia de a studia natura umana, motivatia oamenilor de a ucide, ""scuzele"" pe care si le gasesc cand curma o viata, dar si spiritul de sacrificiu care le confera totusi umanitate. Asadar, Fuga vanatorului este un roman SF captivant despre natura umana, care iese cel mai bine la iveala in cadrul contactelor oamenilor cu civilizatii straine. Recomand cartea aparuta la tuturor celor care gusta genul SF, deoarece nu cred ca va va dezamagi. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=08-2012,"In primul rand, vreau sa le multumesc si sa-i felicit pe toti cei care s-au inscris la concurs. A fost interesant sa va citesc parerile, va multumesc si pentru incurajari si sper sa continuati sa urmariti blogul. Ca sa nu prelungesc inutil suspansul, userul care a castigat premiul oferit de este Stephany . Felicitari! O sa te rog sa-mi trimiti un e-mail la adresa in care sa-mi lasi datele tale personale (nume complet, adresa, numar de telefon) . Mai jos este top 3-ul participantilor: Stephany - 110 comentarii Sorin - 66 comentarii Elena - 61 comentarii Inca o data, felicitari tuturor si bravo Stephany! Multumim de asemenea sponsorului acestui concurs, , o librarie online unde gasiti sute de la preturi exceptionale si unde va puteti comanda chiar , ca sa va bucurati de povesti in limbajul in care au fost scrise. Daca va asteptati la o poveste plina de misiuni de spionaj pe teritoriu inamic, atunci incercati alta carte, pentru ca aceasta e romance, nu de aventuri. Da, fetele de la Colegiul Gallagher sunt antrenate sa devina spioane, insa ele sunt, pana la urma, adolescente. Si Cammie, fiica directoarei, se indragosteste de un baiat normal si incepe cea mai complexa operatiune sub acoperire: trebuie sa se dea drept o fata obisnuita. E evident ca e prima carte dintr-o serie pentru ca la sfarsit, ai mai multe intrebari decat raspunsuri, asa ca eu una abia astept . De asemenea, e fascinant cat de veridic e scrisa. Cartea e povestita la persoana I, naratoare fiind Cammie si mi se pare extrem de normal ca o data ce se indragosteste, cam tot ce povesteste sa se invarta in jurul lui Josh si al incercarilor ei sa afle cat mai multe despre el. Si e interesant ca tot ce ni se povesteste despre orele lor devine pretext pentru ca eroina si prietenele ei sa aplice tehnica pe Josh. Spre exemplu mi s-a parut incredibil de amuzant cand au invatat despre scotocirea prin gunoiul cuiva pentru a afla mai multe despre el si, cateva zile mai tarziu, in camera lor zacea imprastiat gunoiul lui Josh. Intreaga carte e scrisa cu mult umor pentru ca toate aceste situatii iesite din comun evidentiaza cat de inadaptata e Cammie (si toate celelalte spioane) la viata ""normala"", pentru ca niciuna nu vede nimic gresit sau neobisnuit in a scotoci prin gunoiul presupusului viitor boyfriend . Si exact despre asta e vorba in carte: despre o fata antrenata pentru orice situatie, insa complet nepregatita pentru viata reala, normala, obisnuita. Norocul ei e noua colega, care desi pare o scorpie, ii ajunge in curand una dintre cele mai bune prietene si singura care o poate ajuta sa descifreze ""limbajul"" normalitatii si tot noroc e si noul profesor de Operatiuni sub acoperire, care o invata cum sa ""imbrace"" o noua identitate si s-o faca bine. Si Cammie se descurca perfect pana cand cele doua identitati se ciocnesc. Care dintre cele doua ""Cammie"" va alege eroina sa devina si cum o sa se impace lumea cu decizia ei ramane sa aflati citind cartea pe care o gasiti la chioscuri impreuna cu revista Bravo Girl. Am terminat volumul 4 din Jurnalele lui Stefan ieri si, imediat ce am inchis cartea, m-am intrebat ce pot spune despre ea. Din fericire, intre momentul in care am inchis cartea si momentul cand scriu aceasta recenzie, a trebuit sa raspund la o provocare in care mi se cerea sa conving tinerii reticenti sa citeasca o carte. Gandindu-ma la asta, mi-am dat seama ce apreciez eu cel mai mult la o carte: ideea de baza si felul cum e exploatata. Ideea din Jurnalele vampirilor e (dupa parerea mea) antiteza dintre cei doi frati: Stefan, un vampir care isi regreta umanitatea si isi reneaga latura intunecata si Damon, un vampir care isi imbratiseaza puterea. Toate lucrurile prin care trec evidentiaza ardoarea cu care Stefan isi plange umanitatea si dorinta de putere a lui Damon. Exploatarea ideii ar trebui, dupa mine, sa fie ceva de genul: Damon si-o ia pe coaja si Stefan nu, ca sa se demonstreze ca oricat de rau ai fi din punct de vedere natural, daca lupti impotriva ispitei si incerci sa faci doar bine, vei avea parte de fericire vesnica. Asta e teoria mea. Insa in practica... In Spintecatorul , Stefan e naratorul, asa ca avem doar perspectiva si judecatile lui, intelegem doar hotararile si actiunile lui. Rezultatul? Un personaj stupid. Absolut stupid. Mama si tatal stupizilor. Stefan spune ca vrea sa stea departe de intuneric si de tenebre. Ce face? Porneste pe urmele unui asasin care e clar vampir. Stefan spune ca vrea sa-si renege partea de vampir. Ce face? Isi foloseste puterile in stanga si in dreapta, inclusiv asupra fetei pe care vrea, cica, s-o protejeze. Stefan spune ca vrea s-o protejeze pe Violet (fata sus-numita) Ce face? O ia cu el peste tot, mai ales atunci cand crede ca asasinul-vampir ar putea fi acolo. Stefan vrea sa tina intunericul departe de oamenii care l-au acceptat si de care s-a atasat. Ce face? Duce un vampir nou-nascut care inca nu si-a incheiat transformarea direct la casa familiei Abbot, si in loc s-o tina izolata, o duce sa cunoasca familia. Mai vreti? Exemple mai am cu nemiluita. Nimic din ce face Stefan n-are sens. Si daca personajul ar fi fost gandit drept un ipocrit, atunci nu m-ar fi deranjat, dar el e gandit ca un vampir bun, cerebral, cu experienta. Insa tot ce face e fundamental gresit. Si stupid, foarte foarte stupid. In schimb Damon... Damon e gandit ca un demon, vampirul care isi imbratiseaza latura intunecata, care profita de darurile sale si nu se sfieste sa ucida. Ce se intampla de fapt? Niciun om prieten cu Damon nu moare. Niciun om din care se hraneste Damon nu moare. Niciun om din jurul lui Damon nu are nici macar de suferit de pe urma lui Damon. Mai ales femeile cu care se hraneste, care sunt in culmea fericirii, sunt pline de viata, neafectate de nimic. Damon nu ucide, ba chiar prezenta lui protejeaza toate persoanele din anturajul lui. Cine pateste ceva? Bingo, Stefan si toti oamenii din jurul lui Stefan. Morala? Pai evident: nu-ti renega natura pentru ca toata lumea va avea de suferit. Si in principiu, n-am nimic impotriva pentru ca tema ""vampirul trist care vrea sa redevina uman"" mi s-a parut intotdeauna neverosimila. Cred ca ma repet, dar un vampir care-si doreste sa fie om e ca un om care isi doreste sa orbeasca, sa surzeasca si sa capete artrita. Insa cartea asta ma deranjeaza pentru ca din modul cum e scrisa, se vede ca toti ar trebui sa tinem cu Stefan, ca el ar trebui sa fie cel pozitiv, cel torturat de soarta care totusi se ridica si lupta pentru mantuire. Insa rezultatul e doar un personaj stupid care cauta necazurile cu lumanarea si taraste pe toata lumea la care ""tine"" in cele mai intunecate situatii. Vacanta mea recenta a insemnat 12 zile de lenevit la plaja si 4 carti citite printre portiile de inot, plimbare si distractie. Si a fost minunata, asa ca am amanat putin publicarea ultimei recenzii. Imi placea s-o pastrez ca pe o mica legatura cu concediul incheiat, dar acum imi raman doar amintirile (si sutele de poze) . E imposibil sa scriu un rezumat al antologiei pentru ca e alcatuita din multe short-story-uri fara nicio legatura intre ele. Singurul lucru care mentine unitatea cartii este chiar titlul, pentru ca fiecare poveste prezinta un razboinic. Insa cine este acest razboinic... Poate fi un soldat roman. Poate fi un om de stiinta recrutat de armata pentru a controla mental un robot.Poate fi un prizonier. Poate fi un caine. Poate fi oricine sau orice. Singurul lucru care cred ca poate fi spus despre antologie, ca intreg, este spus intr-un mod absolut superb de Martin in prefata. El povesteste (folosind o analogie cu un suport rotativ de carti) ca in aceasa antologie, genurile si speciile se amesteca: dupa o poveste istorica poti gasi una de SF sau, dimpotriva, una care se petrece in zilele noastre. Ba chiar in aceeasi nuvela poti intalni extraterestri si vampiri (nu sclipiciosi, ci chiar pe Vlad Tepes.). Cat despre fiecare poveste separat... Mi-au placut. Toate. Normal, unele mai mult, altele mai putin, pe unele le tin minte in intregime, la altele detaliile s-au mai estompat. Cele care mi-au placut in mod deosebit sunt cele in care este vorba despre un prizonier care incearca sa faca fata torturilor, in special celor mentale. Cele de acst gen sunt Vulturul si Iepurele de Steven Saylor, Groapa de James Rollins si Pergamentul de David Ball. Groapa e una dintre preferatele mele, personajul principal, razboinicul, fiind un caine. In plus, Afara din bezna a lui David Webber mi-a placut pentru ca se petrece in Romania, insa finalul mi-a cam stat in gat. Oricum, recomand antologia tuturor pentru ca, indiferent de gusturi, veti gasi ceva care sa va placa in acest amestec de razboinici. E vara, e cald, asa ca ce ar putea fi mai placut decat sa lenevesti cu o buna in brate? Pentru ca si noua ni se pare ca raspunsul e 'nimic', Echipa Povestilor, cu sprijinul , ofera celui mai activ user o carte la alegere (in limita a 40RON)! Pentru a va inscrie in concurs trebuie sa lasati un comentariu la aceasta postare in care sa specificati: Numele Adresa de e-mail Cartea pe care o doriti de pe Un link carte carte. Puteti alege si din gama larga de ! Dupa ce va inscrieti, comentariile voastre vor incepe sa fie contorizate. Userul care va avea cele mai multe comentarii la sfarsitul perioadei concursului va castiga cartea aleasa. Concursul se desfasoara in perioada 10-25 august 2012. (orice comentariu postat dupa data de 25.08.2012 ora 23:59 nu va mai fi luat in considerare) . Atentie! Persoanele care detin un blog partener cu nu pot participa la concurs. De asemenea, comentariile postate inainte de inscriere nu vor fi luate in considerare. Acestea fiind spuse, bafta tuturor si spor la comentat! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=09-2012,"V-am promis recenzia asta si in sfarsit am gasit o metoda sa o scriu fara sa dau spoilere si totusi sa pot explica cat de cat de ce mi-a placut enorm acest roman (impartit de editura in doua volume) . Cand am vazut prima data copertile cartii Taisul sabiei , primul volum din trilogia Prima lege , chiar nu ma asteptam sa-mi placa prea tare, dar dupa cum stim cu totii, cartile nu trebuie judecate dupa coperta. Nu numai ca am iubit cartea, dar nu cred ca o sa am rabdare pana cand se vor traduce si celelalte volume din trilogie (din fericire pentru mine, au fost deja publicate in engleza) . Jezal este un tanar de familie buna, care doreste glorie, dar ar prefera sa nu munceasca pentru ea. E usuratic, increzut si crede ca tot ce are i se cuvine. Ardee e sora prietenului lui, o fata simpla, fara zestre si fara manierele unei doamne de la curte. Deja cred ca ghiciti ce o sa se intample intre ei doi. Logen e un nordic cu un trecut sangeros care il apasa si pe care incearca sa-l lase in urma. Si-a vazut familia ucisa de capetele-turite, a luptat penturu oameni pe care acum ii dispretuieste, a ucis suficient cat sa capete porecla Sangerosul Noua (noua deoarece are doar noua degete, unul fiind pierdut intr-o batalie) , a lasat in urma mai multi oameni decat ii place sa-si aminteasca si desi a incetat de mult sa caute luptele, acestea par sa-l gaseasca mereu. Ferro este o sclava din sud, invatata sa se bazeze doar pe ea, o luptatoare excelenta si o alergatoare incredibil de agila. Nu vrea doar libertatea, ci scopul vietii ei e razbunarea. Ar vrea sa-i ucida pe toti cei care au tinut-o in lanturi, incepand cu stapanii ei si terminand cu insusi regele. Bayaz, Intaiul dintre Magi, planuieste o calatorie dincolo de lumea cunoscuta din scopuri numai de el stiute, insa are nevoie de Ferro, Logen si Jezal sa-i fie alaturi. Asadar, pe parcursul cartii, nu numai ca Jezal se schimba – nu de tot, dar suficient cat sa nu mai fie atat de antipatic – dar destinele personajelor ii aduc pe toti intr-un singur loc. Si nu toata lumea are de gand sa lase asta sa se intample. Eu as incadra romanul in genul Sword & Sorcery , dar mai mult decat atat, l-as incadra in genul romanelor superbe pe care vreau sa le recitesc si pe care vreau sa le recomand prietenilor care ar aprecia astfel de carti (adica voua, desigur) . Personajele sunt bine conturate, actiunea e captivanta, intrigile politice specifice curtilor regale sunt la locul lor, avem oameni cu conceptii despre viata complet diferite, exista un fel de legenda la limita religiei, exista magie, cavaleri, onoare, tradare si, cel mai important, lumea lui Abercrombie nu doar ca pare vie, dar pare o lume pe care vrei s-o treci pe lista de „locuri pe care le-as vizita daca ar fi reale”. Dupa ce a invatat cum sa impace viata de spion cu viata sub acoperire si cum sa aleaga persoanele in care sa aiba incredere, in volumul 3 Cammie invata mai mult decat oricand ce inseamna sa traiesti dupa principiul ""trebuie sa stiu?"" si ce consecinte poate avea asta. ""Trebuie sa stiu?"" e o lege ce pare a guverna viata spionilor, insa nu se refera la faptul ca ei au nevoie de informatii cat mai multe si mai detaliate, ci dimpotriva, se refera la faptul ca uneori, e mai bine ca anumite intrebari sa nu-si primeasca rasunsul deoarece acesta ar fi prea dureros sau prea greu de acceptat. Ceea ce apreciez la aceasta carte este cat de bine reuseste autoarea sa evidentieze adevarul acestui principiu, care mie mi se parea la inceput fundamental gresit. Inca mi se pare gresit pentru o viata normala, insa inteleg de ce in viata unui spion este atat de important. Mie, personal, imi place sa cred ca daca stii tot adevarul, daca vezi imaginea de ansamblu, atunci poti sa te pregatesti pentru ceea ce se va intampla. Insa Cammie invata ca nu poti intotdeauna cunoaste totul, asa ca trebuie sa fi mereu pregatit pentru orice. Tocmai aceasta pregatire o salveaza la inceputul cartii, cand niste mascati incearca sa le rapeasca pe ea si pe Macey si tot pregatirea salveaza scoala in momentul in care Colegiul ajunge in lumina reflectoarelor. O sa va dau si un mic spoiler: Zach apare din nou si de data asta e complet diferit fata de baiatul din volumul 2. Nu mai e deloc relaxat, ci serios si mai distant decat mi-ar placea. In plus, acum pare clar ca macar unul din secretele sale e foarte trist (si poate putin intunecat). Cartea o gasiti la choscurile de presa, impreuna cu revista Bravo Girl din 18 septembrie. Pentru cei care au vazut ""50""-ul din titlu si s-au gandit la ceva legat de nuantele de gri, n-are absolut nicio legatura si va garantez ca n-o sa ma auzitit vorbind vreodata despre romanul acela. 50 ways to say goodbye este o melodie absolut geniala pe care am descoperit-o de curand pe VH1 si care inca ma mai face sa rad desi o ascult obsesiv si deja stiu videoclipul pe de rost. Faceti-mi pe plac si dati play.... rasetele n-o sa intarzie ;) Cum ieri s-a terminat vacanta pentru cei care nu sunt inca la facultate (inclusiv eu, din pacate), leapsa aceasta - primita de la - a picat la fix deoarece nu aveam chef sa scriu nimic despre terminarea vacantei/inceputul scolii, dar raspunsurile la intrebari alcatuiesc un fel de rezumat litarar al verii si intotdeauna am chef sa scriu despre carti :). 1.Care e cea mai bună carte pe care ai citit-o în vacanţă? Damn it, trebuie sa aleg? Nu vreeeeeau! Probabil ca preferata mea a fost Foc in adanc , de Vernor Vinge pentru ca extraterestrii lui au fost uimitori, premiza de la care a plecat a fost ""oau"" si a avut pana si o poveste de iubire care mi-a smuls niste lacrimi in final. Dar extrem de aproape de titlul de ""preferata"" au fost si Taisul sabiei , care este un sword & sorcery superb (o sa-i fac o recenzie curand) si Fuga Vanatorului (recenzie ) si Turbion (recenzie ). 2.Care e cea mai frumoasă copertă a unei cărţi citite în vacanţă? And the winner is... Taisul sabiei ! Nu mi se pare ca imaginea se potriveste in mod deosebit cu continutul, dar cu putina imaginatie, se poate potrivi cu trecutul unuia dintre personaje (Logen aka Sangerosul Noua). Si oricum, e frumos desenata. 3.Câte cărţi ai citit în vacanţă? Stiam eu ca Goodreads e un lucru bun pentru ca eu nu stiu cate carti am citit vara asta, dar a tinut site-ul evidenta: am citit 18 carti. 4.Câte cărţi ţi-ai propus să citeşti în vacanţă? Nu citesc ca sa strang un numar, citesc pentru ca imi place. Nu-mi propun niciodata sa citesc x carti. (Challenge-ul de pe Goodreads era nu ca sa ating un numar de carti citite, ci ca sa vad efectiv cate carti citesc intr-un an) . Vara asta n-am facut vreo exceptie, asa ca nu-mi propusesem vreun numar de carti. Pur si simplu am vrut sa citesc, si asta am facut :) 5.Ce carte sperai că o să citeşti această vacanţă şi nu ai reuşit? Imi propusesem la inceputul vacantei sa recitesc seria Cantec de Gheata si Foc , dar mereu aparea o carte pe care n-o citisem niciodata, si preferam asta decat sa recitesc. Totusi, mi-am facut timp pe la finalul lui august sa recitesc capitolele lui Daenerys, Sansa, Cersei, Jaime si pe cele cu Robb din cartile 3, 4 si 5. 6.Ce serie ai terminat vacanţa asta? Aruncand o privire peste ce am citit, raspunsul este niciuna. Totusi, am inceput niste serii (The First Law, Turbion, Academia Vampirilor si Ghallagher Girls) . Totusi, cand am citit volumul 4 din Jurnalele lui Stefan , am hotarat sa nu mai citesc nimic din seria asta, deci se poate considera ca am terminat-o, nu? :)) 7.Ce carte citită în vacanţă nu ţi-a plăcut? Spintecatorul (Jurnalele lui Stefan #4). I-am facut recenzia , explicand exact de ce nu mi-a placut. Mai departe, leapsa merge la , , , si la oricine si-o mai doreste :) Zilele trecute am vazut un promo la filmul Swordfish (Operatiunea Swordfish) si imediat ce l-am recunoscut pe Hugh Jackman (pe care il divinizez) , mi-am propus sa vad filmul. Zis si facut, si nu mi-a parut rau. Filmul incepe in mijlocul evenimentelor, infatisand o luare de ostatici la o banca. Unul dintre ostatici e ""eliberat"", dar in clipa in care se indeparteaza prea mult de banca, zgarda electronica pe care o poarta la gat trimite un semnal la explozibilul pe care il poarta si, normal, prizonierul transformat in mina antipersonal face bum. Abia apoi incep explcatiile (si multele scene cu Hugh Jackman) , filmul intorcandu-se in trecut. Stan (Hugh) este un hacker genial prins si eliberat cu conditia sa nu mai atinga niciun computer. Ginger (Hale Berry) este o tipa care stie totul despre el, aparuta de nicaieri la ""usa"" rulotei lui ca sa-l convinga sa o insoteasca in LA, la seful ei. Cum simplul ""te rog"" plus niste farmece feminine nu functioneaza, Ginger ii ofera 100.000$ doar ca sa-l cunoasca pe seful ei, convingandu-l sa accepte cand ii spune ca-poate folosi banii pentru a angaja un avocat bun care sa-l ajute in procesul de custodie (pentru ca o data cu ""cariera"" in informatica, pierduse si tutela asupra fiicei sale) . Imediat ce ajunge sa-l cunoasca pe Gabriel aka The Big Boss (John Travolta), adrenalina incepe sa urce si Stan trebuie sa-si demonstreze abilitatile de hacker in 60 de secunde cu o arma la tampla. Si cum Hugh este un actor exceptional, simti tensiunea si disperarea personajului, dar simti si ca in spatele lor se ascunde o pricepere extraordinara (e una dintre scenele mele preferate) . Ca dovada, face ce i s-a cerut si, trecand acest ""interviu"", este angajat. Asa incep evenimentele care il vor conduce, alaturi de Travolta, la acea banca. Swordfish este un film de actiune care mi-a placut (si nu doar pentru Hugh, chiar e un film bun) , unul dintre filmele pe care trebuie sa-l vezi cap-coada pentru ca daca ratezi inceputul, nu poti intelege sirul actiunii. Iar finalul este pur si simplu halucinant, asemanator cu finalurile filmelor cu magicieni cand iti este insfarsit dezvaluit misterul... cu diferenta ca aici nu simti ca esti inselat. Ca sa-l citez pe Travolta: ""What the eyes see and the ears hear, the mind believes."" Si crezi ca stii adevarul pana in ultima clipa... cand afli ca totul a fost doar fum si oglinzi. Pe scurt, Swordfish e un film care trebuie vazut! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=10-2012,"In primul rand, vreau sa va multumesc tuturor celor care ati participat la concurs. Mi-a placut sa va citesc parerile, va multumesc pentru incurajari si sper sa continuati sa urmariti blogul! Castigatorii (sau, mai bine zis, castigatoarele) acestui concurs sunt cassady - cu infricosatorul scor de 232 de comentarii, care a castigat un voucher de 40 de lei oferit de - si Larisa Oana , care a castigat de Kelley Armstrong, carte pusa la bataie de Andra. Felicitari, fetelor! O sa va rog sa-mi trimiti un e-mail la adresa in care sa-mi lasati datele personale (nume complet, adresa, numar de telefon) . Mai jos este clasamentul final: cassady - 232 comentarii Larisa Oana - 89 comentarii Alexandra Gheorghiev - 97 comentarii Andreea - 54 comentarii Paun Cezara - 34 comentarii AlexaAle - 33 comentarii Stephany - 18 comentarii Stan Dana - 11 comentarii giorgiana - 2 comentarii Inca o data, felicitari tuturor si bravo castigatoarelor! Multumim de asemenea sponsorului acestui concurs, , o librarie online unde gasiti sute de la preturi exceptionale si unde va puteti comanda chiar si , ca sa va bucurati de povesti in limba in care au fost scrise. Halloween intunecat! Cand am terminat volumul 4 al seriei, mi s-a parut mult mai bun decat celelalte si finalul deschis mi s-a parut o incheiere mai mult decat potrivita pentru o serie de romane cu spioni. Insa in martea cand apareau de obicei cartile, curiozitatea a invins si am vrut sa citesc cateva recenzii din strainatate, ca sa vad cum e cartea cu numarul 5, aparuta peste ocean in primavara acestui an. Insa, in loc de recenzii, am gasit ceva mai bun pe Goodreads: un e-book. Si desi nu posed un e-book reader serios (desi planuiesc sa intru in randul lumii tehnologizate corespunzator si sa-mi iau un kindle) , mp4-ul meu face fata cu brio cerintelor, asa ca mi-am descarcat carticica electronica... si am ramas cu gura cascata. Fara discutie, volumul 4 e bun. 5-ul insa e ""Oau!"" . E dovada incontestabila ca autoarea stapaneste perfect notiunea de character development , dar si a faptului ca, dupa un timp, stilul copilaresc, naiv si glumet al lui Cammie devine plictisitor. Prin urmare, micuta spioana are parte de cateva evenimente care o fac sa se maturizeze enorm si asta se vede si in naratiune. Acum nu mai apar glumite si jocuri de cuvinte in cele mai nepotrivite momente, ci doar atunci cand sunt necesare. Inamicii lui Cammie devin si ei mai sofisticati, la fel ca si tehnicile lor. Imprevizibilul e dus la cote maxime si cartea reuseste sa te tina cu sufletul la gura. Ceea ce, comparativ cu primul volum, care din start mi s-a parut o carte despre orice, mai putin despre spionat, arata o evolutie surprinzatoare. Si acesta e cuvantul care descrie cel mai bine cartea: surprinzatoare. Nu doar actiunea te ia prin surprindere, ci si maturizarea lui Cammie si schimbarea stilului narativ. Si toate luate impreuna fac o carte extrem de reusita, numai buna de citit intr-o zi relaxanta, ca sa agite putin lucrurile in cititori. O adevarata carte cu spioni la care chiar nu ma asteptam. Oau! Serios! Incercati sa aveti rabadare sa ajungeti la volumele 4 si 5, seria chiar ajunge sa merite! Pentru ca in ultimul timp, am lasat-o mai moale cu activitatea pe blog, mi-am propus sa ""revin"" cu ceva nou, si anume rubricuta Jurnal. Nu va asteptati ca astfel de articole sa apara cu o anumita frecventa, o sa scriu exact ca in jurnalul personal: cand am ceva de spus. Eu intotdeauna am avut senzatia despre mine ca stiu sa-mi gestionez timpul. Dar, de fapt, daca e cineva care poate sa nu respecte un orar prestabilit, aceea sunt eu. Cred ca tuturor ni s-a intamplat sa ne propunem ca in weekend sa mutam muntii din loc recapituland la toate materiile, invatand in plus si citind si toate acele carti din lista de lecturi suplimentare. Si rezultatul a fost, invariabil, ""da, pe naiba"". Mie mi se intampla cel putin de doua ori pe luna. Si totusi, totusi, n-am mai intrat intr-o criza de timp de cel putin 2-3 ani. Si cheia nu cred ca e respectarea acelui orar ""fabricat"" in momentele in care weekendul pare atat de departe incat il putem umple. Nu, eu cred ca cheia, cel putin pentru mine, e prioritizarea. ""Asta trebuie sa fac acum, asta poate astepta"". Si gata. Da, normal, exista dezavantaje. In cazul meu, s-a vazut: saptamana asta am avut de facut ceva mai multe lucruri legate de scoala si blogul a cazut pe o pozitie mai joasa. Insa cel mai des, nu scoala ma opreste, ci cu totul si cu totul altceva. Ati ghicit? Eu sper ca da, pentru ca e unul din motivele pentru care scriu pe acest blog: cartile. Nu mai departe de saptamana trecuta, am mers cu sor'mea in Diverta. Am uitat ce-i trebuia (sunt o sora grijulie sau ceva...), cert e ca am lasat-o in treaba ei si m-am dus sa arunc o privire in raionul de carti. Intamplator, am vazut A doua luna plina . Intamplator, eu n-am citit-o. Intamplator, m-am gandit sa ma uit cat costa. Intamplator, era 10 lei. Acum, singurul motiv pentru care as fi refuzat oferta aceasta era sa-mi fi cazut un pian in cap sau ceva, insa eram in deplinatatea facultatilor mintale si imi aminteam ca o iubesc pe Kelley Armstrong, asa ca mi-am cumparat-o. Doar ca, pentru sambata, planul meu maret era sa lucrez pentru examenul pe care il dau maine... dar am facut greseala sa citesc prologul... si cand mi-am ridicat privirea de la pagina 250 si ceva, era ora 7 seara... Asa ca am facut ceea ce era corect: am continuat sa citesc. Si mi-am restructurat orarul. In final, am avut timp pentru tot ce aveam de facut, insa doar pentru ca alte carti nu mi-au mai taiat calea. Totusi, aici am ramas in urma, si vreau sa-mi cer scuze. Asadar, zilele urmatoare va asteapta 4 recenzii din partea mea (inclusiv la A doua luna plina), care sper sa va convinga ca oricat de aglomerat mi-ar fi programul, intotdeauna, dar intotdeauna voi avea timp pentru o carte buna. Sau mai multe :)). PS: Un mic feedback despre rubrica asta ar fi binevenit, pentru ca nu vreau sa plictisesc pe nimeni cu gargaunii din capul meu :) .. pana la incheierea . Si desi am mai anuntat de cateva ori pe facebook cine se afla pe primele 3 pozitii, acum o sa va dau si cifre... plus un anunt surpriza! Clasamentul arata cam asa: cassidy - 172 comentarii Alexandra Gheorghiev - 59 comentarii Andreea - 47 comentarii Paun Cezara - 34 comentarii AlexaAle - 33 comentarii Stan Dana - 11 comentarii Stephany - 7 comentarii giorgiana - 2 comentarii Cat despre anuntul surpriza: Vom oferi un premiu si pentru locul 2. Mai exact, Andra o sa va ofere un exemplar din volumul 2 al seriei Fortele Raului Absolut de Kelley Armostrong! Concursul se incheie duminica 28 octombrie, ora 23:59 , asadar, mai aveti 7 zile sa schimbati clasamentul. Mult succes! De asemenea, multumim librariei online care va premia castigatorul cu un voucher in valoare de 40 RON, cu care va puteti cumpara din , inclusiv din gama de . Mai devreme in cursul anului, v-am vorbit despre un film superb cu si despre magicieni si iluzii (The Prestige - articolul il gasiti ). Mie imi place genul acesta de filme tocmai pentru ca sunt gandite ca un truc magic: ti se prezinta o poveste, se intampla niste lucruri extraordinare, care pare ca sfideaza logica si apoi, in ultimele minute din film, ti se arata ""smecheria"" din spatele a tot ceea ce ai vazut, si atunci intelegi ca a fost doar fum si oglinzi. Un astfel de film este si Iluzionistul , film in regia lui Neil Burger, cu Edward Norton si Jessica Biel in rolurile principale. Filmul prezinta o superba poveste de dragoste care pare destinata sa nu se implineasca niciodata... Insa magicienii lupta impotriva tuturor legilor naturii, asa ca nimic nu e defnitiv in viziunea magicianului Eisenheim.... nici macar moartea! Motivul pentru care scriu despre acest film acum (si va spun atat de putine) este ca il puteti vedea chiar in aceasta seara, la ora 22:30 pe PRO TV. Parerea mea este ca nu trebuie sa-l ratati! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2012,"In primul rand, imi cer scuze pentru ca a durat atat de mult pana la anuntarea rezultatelor, dar calculatorul meu e defect, asa ca n-am putut intra pe net. Va multumesc tuturor celor care ati participat la concurs, mi-a placut sa va citesc comentariile si sa stau de vorba cu voi si nu pot decat sa sper ca veti urmari blogul in continuare. Castigatorul acestui concurs este Paun Catalina Cezarina , care a castigat un voucher de 40 de lei oferit de . Felicitari si o sa te rog sa-mi trimiti un e-mail la adresa povesti_intunecate@yahoo.com in care sa-mi lasi numele complet, adresa si un numar de telefon. Inca o data, felicitari tuturor, mai ales castigatoarei! Multumim de asemenea sponsorului acestui concurs, , o librarie online unde gasiti sute de la preturi exceptionale si unde va puteti comanda chiar si , ca sa va bucurati de povesti in limba in care au fost scrise. As putea scrie kilometri intregi despre familie si cat de mult inseamna ea pentru mine. Din fericire, cerinta imi cere sa ma restrang la iarna si la sarbatorile din aceasta perioada, altfel nu cred ca as sti de unde sa incep...si cu atat mai putin cand sa ma opresc. Nu-mi pot imagina un Craciun departe de familie. Inteleg preferinta unora de a-si petrece sarbatorile alaturi de prieteni sau colegi, dar pur si simplu nu ma pot vedea langa bradul altuia. Tin la prietenii mei si vreau sa impart cu ei unele momente unice, dar nu si pe acestea. Pentru mine, Craciunul=familie. Punct. Explicatia e simpla: pentru mine Craciunul inseamna caldura caminului versus frigul de afara. Si nu cred ca exista caldura mai mare decat in sanul unei familii, nu cred ca exista un loc unde sa te poti incarca cu mai multa energie interioara decat acasa. Sunt perfect constienta de faptul ca am avut enorm de mult noroc sa am o familie fericita si unita care sa poata, ca intreg, oferi tuturor membrilor ei ""combustibilul"" necesar pentru a genera caldura interioara despre care vorbeam. Sunt constienta ca familia mea este ceva incredibil de nepretuit si e ceva pentru care sunt recunoscatoare, iar o parte din aceasta recunostinta mi-o arat petrecand alaturi de ei aceste zile dedicate pana la urma celor dragi, impartasind cu ei recunostinta si caldura mea. Nu cred ca pot explica mai bine de-atat ceea ce simt alaturi de ai mei, nu cred ca exista cuvinte care sa descrie ceea ce simt cand ii vad cum inca se tin din mana sau danseaza impreuna sau au un mic moment in care se vede cat de mult tin unul la celalat. Pur si simplu nu exista cuvinte pentru asta, la fel cum nu exista cuvinte pentru a descrie placerea simpla a unei dimineti tarzii in care stam impreuna si ne desfacem cadourile, ascultand colinde si band ciocolata calda sau vin fiert... Va urez si voua de pe-acum sarbatori fericite si sper sa le petreceti alaturi de persoanele care va pot oferi ceea ce imi ofera mie familia mea! Cand am aflat ca Nemira intentioneaza sa publice primul roman al lui George RR Martin, am inceput sa numar zilele pana cand il voi putea cumpara si ""devora"". Imediat ce am facut rost de el, m-am scufundat in lumea incredibila a lui Martin... si am regretat inca o data ca toate cartile trebuie sa se termine si ca trebuie sa ma intorc la realitate. Worlon nu a fost niciodata o lume in adevaratul sens al cuvantului. N-a apartinut niciodata unei stele, urmandu-si drumul prin galaxie fara sa faca parte din niciun sistem planetar. Perioada ei de glorie a fost in apropierea unui sistem de stele numit Coroana Iadului, cand gheata de la suprafata planetei s-a topit si pentru cativa ani, viata a inflorit si oamenii au venit pe Worlon, intr-un Festival continuu. Dar Festivalul s-a incheiat si Worlon se indreapta spre inevitabilul ei amurg, spre moarte si apoi spre parasirea Galaxiei, o calatorie fara intoarcere in imensul vid interstelar. Personajul principal al romanului, Dirk t'Larien are un destin asemanator cu al planetei: a trait o perioada incredibil de fericita alaturi de Gwen Delano - pe care o poreclise Jenny - marea iubire a vietii sale, care insa a ales sa-l paraseasca. In cei 7 ani scursi de atunci, viata lui a fost un amurg continuu, el pierzand incet toate caracteristicile omului vesel, luminos, care fusese alaturi de Jenny a lui. Asadar, atunci cand ea il cheama pe Worlon, in Dirk infloreste licarul sperantei... care nu se stinge nici macar cand afla ca intre timp ea s-a casatorit. Jaan, sotul ei provine dintr-o cultura in care femeile sunt simple obiecte, iar Dirk simte ca este de datoria lui s-o salveze pe Jenny. Pe langa simbolistica evidenta a sfarsitului si pe langa descrierea ciocnirii unor culturi incompatibile, romanul abordeaza si o tema extrem de interesanta, sintetizata superb de Martin in cateva randuri: ""Dă un nume unui lucru, iar lucrul acela se va transforma cumva, ajungând să se contopească cu acel nume. Toate adevărurile se găsesc în nume, și toate minciunile deopotrivă, căci nimic nu denaturează mai mult ca un nume incorect, un nume nepotrivit care poate schimba și realitatea și aparențele. "" Problema numelor constituie drama personajului Gwen, personaj care m-a impresionat in mod deosebit, ea fiind incapabila sa-si gaseasca locul. Indragostita de Dirk, n-a putut suporta faptul ca el o iubea pe Jenny, personalitate in care Gwen nu s-a putut regasi. Ulterior, ea a considerat ca isi gasise locul alaturi de Jaan, insa desi acesta ii respecta si foloseste numele, o data cu ""casatoria"", ea a devenit si betheyna , termen ce semnifica, de fapt, o femeie aflata sub protectia - si in posesia - unui barbat. Si, desi tine la Jaan, Gwen nu se identifica nici cu aceasta denumire... Totusi, ceea ce admir cel mai mult la acest roman este migala cu care a fost scris. Nu exista niciun nume de planeta aruncat la intamplare, niciun termen inventat fara sa fie explicat. Toate sunt documentate intr-o anexa la sfarsit, oferind greutate si realism romanului. Astfel, George RR Martin demonstreaza in acest prim roman al sau ca nu vrea sa faca nimic pe jumatate, lucru pe care il consider demn de respect, daca nu de admiratie. Cartea e un must-read pentru toti fanii lui GRRM si pentru oricine apreciaza un SF de calitate. V-am promis ca o sa va povestesc despre o ""ieseala"" cu colegii. Stiu ca a trecut ceva timp de-atunci, dar pur si simplu n-am avut inspiratie. Azi insa sunt in forma, ma gadila degetele sa fac lucruri. Probabil pentru ca, in mod neoficial, am luat vacanta (inca se merge la scoala, dar doar pentru ""birocratia"" de sfarsit de semestru) . Revenind la ""ieseala""... Am fost cu niste colegi sa vedem Breaking Dawn - part II . Si, per total, a fost... decent. Adica a avut un numar egal de bile albe si negre. Incep cu cele negre: Actorii principali. God, please kill them . Sau macar sa-i scoata de pe marele (si micul) ecran. Singurul mod in care i-as putea califica drept ""incredibili"" ar fi daca as incerca sa spun ca nu sunt deloc credibili. Mi se pare ca devin mai inexpresivi cu fiecare film. Totul pare fortat, repetat, nenatural... si deci fals. Imi pare rau pentru toti fanii lor, dar eu nu mai pot sa-i sufar. Noroc ca nu mai trebuie >:) Scena de dupa trezirea Bellei. Este una din scenele mele preferate din carti, e aproape magic felul cum e descris faptul ca ea vede fiecare fir de praf, dar si detaliile pasarilor de la cine-stie-cati-kilometri departare, cum aude tot, inclusiv radioul unei masini care trece pe o sosea indepartat, cum simte fiecare lucru de mii de ori mai intens... Pur sis implu magic. In film, e o camera cu zoom bun. Am fost incredibil de dezamagita. Clanul românilor. Un italian si un tip incredibil de blond? Si cu accent de orice, mai putin de români? Serios, a ramas SUA fara români autentici? Macar putina munca de informare nu strica... Bile albe: Restul actorilor. Gen Carlisle, pe care il ador. Si Aro a fost destul de creepy tura asta. Iar Marcus a jucat impecabil in final. A fost mai credibil decat Kristen si Pattinson in toate cele 5 filme la un loc. Oricum, multi au fost buni. Efectele vizuale. Cu exceptia scenei trezirii Bellei (care a fost prost gandita, nu si prost realizata din punct de vedere vizual) , toate scenele care implicau efecte speciale au fost superbe. Inceputul, cand totul ingheata a fost genial, iar scenele din final... Jos palaria! Finalul. De miliarde de ori mai genial decat in carte. Daca ar fi murit Renesmee, ar fi fost si mai bine, dar nu le poti avea pe toate. Oricum, a fost superb. A salvat cam tot filmul pentru ca in carti, tensiunea creste spre un climax...care nu exista. In film, e acolo. Si e buuuuun. All in all, a fost un film ok-ish. Totusi, il recomand doar fanilor. Pentru restul... doar daca nu mai gasesc bilete la The Hobbit (pe care urmeaza sa-l vad saptamana viitoare, abia astept!) si n-au absolut nimic mai bun de facut cu timpul lor :)) Uitandu-ma prin lista postarilor recente de pe blogurile pe care le urmaresc, am dat peste un titlu care mi-a atras atentia: . Asa am aflat de ideea fetelor de la de a lansa in blogosfera o provocare: toate persoanele interesate trebuie sa posteze 3 articole pe teme stabilite de ele si legate de iarna. Am inteles ca e deja al doilea an in care organizeaza aceasta campanie si m-am hotarat sa ma numar printre blogurile inscrise (22!) pentru ca imi place sa bat campii si am vrut sa vad daca o pot face si pe teme care nu-mi plac. Da, ati ghicit, sunt o persoana care prefera vara si tot ce inseamna ea. Iarna, visul meu e sa imit ursii si sa ma retrag in barlog. Dar din barlogul meu pot scrie, si deci ma voi referi la prima tema dintre cele trei, si anume . Intamplator, de dimineata, in timp ce degeram pe drum spre scoala alaturi de o colega, la cateva secunde dupa ce s-a plans de frig, mi-a spus ca si-ar dori sa ninga. In capsorul meu, nu prea avea logica pentru ca ar insemna sa fie si mai frig, asa ca am intrebat-o de ce si-ar putea dori asta. Raspunsul ei mi-a placut la nebunie: ""Fara ninsoare, parca e frig degeaba."" Si cred ca are dreptate pentru ca desi nu-mi place frigul deloc, dar deloc, zapada e una din partile placute (cu o conditie esentiala: eu sa stau in barlog si sa nu trebuiasca sa ies afara. Deloc.) Imi place ideea de ninsoare, imi place faptul ca fulgii cad incet pe sol, aproape sfidand gravitatia, parand sa pluteasca, nu sa se prabuseasca. Imi sugereaza zbor, ceea ce pentru mine e egal cu libertatea. Si intotdeauna fulgii de nea ma duc cu gandul la oameni pentru ca toti fulgii sunt superbi, unici, dar efemeri. Exact ca noi. Pentru ca desi avem defectele noastre si individual, si ca grupuri, societati si specie, suntem frumosi prin faptul ca gandim, ca transmitem idei, ca folosim cuvinte pentru a crea imagini, pentru a exprima lucrurile incredibile din mintile noastre. Pentru ca desi toti suntem asemanatori priviti de departe, fiecare e unic. Si pentru ca avem atat de putin timp la dispozitie pe care sa-l valorificam... Dar totusi, pentru cele cateva clipe pe care le avem - in timp masurat la scara cosmica - suntem liberi. Si apoi mai e covorul acela alb, irezistibil de alb, care straluceste ca miliarde de diamante presarate pe sol, care in soare da un aer atat de frumos oricarui oras, oricat de gri si mohorat ar fi in restul timpului. In general, sunt o persoana careia ii place orasul si tot ce inseamna el, am citadinul in sange, insa nici mie nu-mi place ca Bucurestiul e, in general, gri si mohorat (si, cumva, chiar si in blocurile reabilitate si vopsite e o anume nuanta de gri...) . Insa cand totul e acoperit de zapada si iese soarele dintre nori, scaldand totul in lumina... e pur si simplu superb. Mie zapada, in zilele cu soare, nu-mi sugereaza moarte, ci frumusete: o frumusete stralucitoare, scaldata de lumina. Si imi plac si acei primi pasi in zapada, acele prime urme care parca sfideaza perfectiunea si sarbatoresc viata. De obicei, nu-mi plac cainii, cu atat mai putin cei vagabonzi, insa iarna imi place sa-i vad mergand prin zapada, ei fiind cei care sparg acea perfectiune ireala. Imi place sa vad cum pasii lor raman intipariti pe zapada, imi place sa-i vad alergand si fugarindu-se ca sa se incalzeasca, mai ales prin zapada. Parca aduc o frantura de primordial, de instinctual in mijlocul orasului, care ar trebui sa reprezinte un centru al ratiunii. Totusi, repet, imi place totul vazut de la geam, inconjurata de caldura barlogului, unde totul e privit de la distanta si elemente precum frigul sau vantul sau poleiul par ireale sau macar extrem de indepartate. Urasc ca acei primi pasi sa fie ai mei, nu-mi place sa ma infofolesc pana mi se pare ca tot continutul dulapului e pe mine si nici dupa jocul cu bulgari nu ma dau in vant pentru ca daca e ceva ce urasc, atunci urasc sa-mi inghete mainile. Insa stand langa calorifer si privind ninsoarea sau zapada cu o ceasca de cacao fierbinte in mana, e absolut superb. Exista, din punctul meu de vedere, un singur lucru mai frumos, si anume marea stralucind la soare. (Mda, pana la urma tot o iubitoare de caldura raman... Insa ma abtin acum si voi vorbi despre asta alta data. Probabil la vara.) Dar, ca totul pe lumea asta, nimic nu e durabil, oricat de frumos ar fi. In cateva zile, toata acea stralucire devine un morman cenusiu-mocirlos infinit, zapada se topeste si ingheata la loc devenind un bloc alunecos si detestabil de gheata si, normal, mai devreme sau mai tarziu, trebuie sa ies din casa si sa infrunt zapada si frigul, moment in care nu-mi doresc decat sa nu mai ninga niciodata... Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=01-2013,"Nu-mi amintesc cand a inceput sa-mi placa SF-ul. Cert e ca de la o vreme incoace am ajuns sa-l consider genul meu preferat. Si pe langa romane si antologii, ceea ce ma fascineaza este comunitatea SF, in special revistele lor. Mi se pare genial faptul ca inainte ca un autor sa-si lanseze vreun ""bestseller"", majoritatea au inceput scriind la aceste reviste si mi se pare superb sa urmaresti un autor inca de la inceput, sau sa gasesti in aceeasi revista si ""grei"" si oameni care isi fac debutul, in ambele cazuri continutul fiind comentat de oameni de specialitate... Asadar, atunci cand am aflat ca relanseaza brand-ul Anticipatia si ca aceasta relansare implica si relansarea revistei CPSF (Colectia de Povestiri Stiintifico-Fantastice) , am stiut ca trebuie sa o am in casa. Structura revistei e destul de simpla: O introducere de Alexandru Mironov, apoi povestirea Insula de Peter Watts, un articol de Alina Sarbu in care sunt explicate conceptele tehnologice care apar de-a lungul povestii anterioare si un articol de Mircea Oprita care trece prin toata istoria CPSF. Ceea ce mi-a placut este ca inca de la primele randuri, Mironov defineste ""targetul"" revistei, facand referire la titlurile unor celebre romane ale lui Jules Verne. Mie personal mi-a dat o senzatie de apartenenta usor surprinzatoare pentru ca desi imi place genul, mi se pare ca mai am muuuult de citit pana cand sa pot spune ca il cunosc. Cert e ca inca de la primele randuri, am simtit ca revista mi se adreseaza, asa ca mi-a placut cu atat mai mult. In cadrul povestirii lui Watts este vorba despre un echipaj uman care calatoreste prin Univers intr-o nava condusa de un computer constient - numit Cimpanzeul - cu scopul de a construi Porti (gauri de vierme) care sa uneasca diverse puncte din spatiu... Asadar Eriophora (asa se numeste nava) are ca scop construirea unei ""autostrazi galactice"", adica o retea de tip panza-de-paianjen - de aici si numele navei, care e numele unei specii de paianjeni. Inainte de momentul desfasurarii actiunii, pe nava a avut loc un fel de revolta intre oameni si computer, deoarece cel din urma ""o putea el sa conduca nava, dar e al naibii de prost"" , lipsindu-i imaginatia si capacitatea de a gandi in afara programarii. Urmarile inca se resimt, Sunday - protagonista povestii - manifestand un disptret fatis fata de masina. Nu la fel gandeste Dix, fiul lui Sunday, aparut pe lume cat timp ea s-a aflat in hibernare si care aparent a fost educat de Cimpanzeu. Asadar, desi Dix este un as al calculelor, imaginatia si capacitatea lui de deductie frizeaza imbecilitatea. Cum atat Cimpanzeul cat si Dix sunt incapabili sa ia o decizie atunci cand in apropierea unei stele detecteaza un semnal prea precis pentru a fi o intamplare, dar prea simplu pentru a fi inteligent, Sunday este trezita din hibernare. Ea descopera ca in jurul stelei se gaseste un organism viu, suficient de mare cat sa inconjoare steaua, dar nu mai subtire de cativa milimetri. Si cu o capacitate de milioane sau chiar miliarde de ori mai mare decat creierul uman. Va fi posibila o intelegere elementara intre cele doua rase? Sau predictia lui Sunday, ca ""ingerii nu vorbesc cu furnicile"" se va dovedi corecta? Si cine sunt ingerii si cine furnicile? Cel mai mult la poveste mi-a placut modul cum este pusa problema. Peter Watts s-a gandit la o posibilitate cat se poate de pluzibila: ca intr-o zi, omenirea sa intalneasca ceva incredibil de diferit, si totusi la fel de viu ca noi. Cum poti hotari daca un astfel de organism e inteligent? Ce inseamna inteligenta de fapt? Cum se poate cuantifica? Oamenii au aparut pe o planeta, legati de ea prin gravitatie, dependenti de atmosfera, observand lumea prin vedere si comunicand prin sunete. Insula lui Watts e o entitate imensa (oare? e un intreg sau e o adunatura a partilor? si sunt ele independente sau functioneaza precum celulele unui organism?) traind in vid, concentrata in jurul unei stele, supravietuind prin fotosinteza, fiindu-si suficienta siesi. Presupunand chiar ca cele doua specii ar putea comunica, gasind un limbaj comun.. ar avea ce sa-si spuna? Aceasta este doar una dintre intrebarile care ar aparea in aceasta situatie, pentru ca adevarul e ca n-am sti absolut nimic despre cealalta specie. Si lucrul interesant este ca Watts trateaza in mod realist aceasta intalnire. Insula nu numai ca nu stie engleza, dar nici nu gandeste la fel ca noi. Nici pe departe. Si totul pare si mai real deoarece intamplarile sunt povestite din perspectiva lui Sunday, un om cu a carui gandire putem relationa, astfel incat pare ca cititorul traieste la prima mana intamplarile, frustrarea, socul si mirarea pe care le traieste Sunday. In final, pe langa intrebarile ei, iti adaugi propriile intrebari... si la unele, la fel ca Sunday, nu vei afla niciodata raspunsul. E o poveste foarte frumoasa, si este cu atat mai interesanta cu cat in paginile urmatoare, Alina Sarbu prezinta majoritatea elementelor de SF utilizate de Watts, de la computere inteligente si pana la vone, dezabatand posibilitatea materializarii lor. Asadar, mi-a placut revista si daca va place SF-ul, cred ca veti fi de acord. Eu deja mi-am cumparat numarul al doilea, pe care abia astept sa-l citesc in weekend! ...just give them books! Mi-am deschis azi mail-ul pentru ca aveam de trimis cuiva un document. Normal, am citit si eu mesajele primite. Printre ele, un newsletter Nemira, unde era anuntata o noua aparitie: Din nou pe Pamant , de Orson Scott Card, cartea fiind al patrulea volum din seria Intoarcerea acasa (gasiti recenziile mele la primele doua volume si la volumul 3 ) . Timp de 5 minute, am fost cel mai fericit om in viata. Inca sunt, dar nu mai zbier ""Yes!"" in fata calculatorului pentru ca se uitau ai mei la mine ca si cum o luasem razna (chestie pentru care nu-i condamn). Am iubit seria de la primul volum, asa ca abia astept sa vina februairie ca sa pot sa-mi cumpar cartea, care este deja disponibila pentru precomanda! ""Sufeltul Suprem al coloniei planetei Harmony a ales familia lui Wetchik pentru a o trimite inapoi pe Pamantul demult pierdut. In anii calatoriei lor spre spatioportul secret de pe Harmony, familia a devenit un veritabil trib si sunt in sfarsit pregatiti sa plece cu una dintre nave spre stele. Dar inca de la inceput a existat o disputa intre Nafai si Elemak, cel mai tanar si cel mai in varsta dintre fii lui Wetchick. La bordul navei Basilica, tinerii din trib vor deveni pioni in aceasta lupta, fiecare dintre cele doua tabere planuind in secret sa se trezeasca mai devreme din capusele in care vor dormi pe parcursul calatoriei, deoarece fiecare spera sa castige ani in care sa infleunteze tinerii din trib, castigandu-le loilalitatea in cadrul luptei pentru puterea asupra Pamantului. Dar Sufletul Suprem este cu adevarat la controlul acestei calatorii. A descarcat o copie a lui la bordul navei si doar Nafai, care poarta Pelerina Conducatorului intelege ce inseamna infleunta Sufletului si felul cum aceasta va afecta planurile de viitor ale tuturor."" - (tradus de mine) Inca de la inceput am sa-mi recunosc ""incultitatea"" si o sa va marturisesc ca e vorba despre filmul proaspat aparut cu Hugh Jackman si Russell Crowe, nu despre cartea lui Hugo, pe care nu am citit-o. Am fost sa vad filmul inca de vineri pentru ca juca Hugh Jackman, care e actorul meu preferat. Initial, acesta a fost singurul meu motiv. Dupa ce am vazut filmul, insa... O-A-U! In mod normal, v-as prezenta intai un scurt rezumat al actiunii, apoi parerea mea, insa m-a impresionat atat de tare incat singurul lucru despre care pot vorbi este impactul pe care l-a avut asupra mea. In primul rand, cand e vorba de o drama, cu atat mai mult colectiva, daca filmul e bine facut, o sa ma emotioneze. Punct. Asa ca era absolut imposibil sa nu plang ca o toanta la filmul asta. Insa nu-mi imaginasem ca o sa ies de-acolo cu ochii rosii, dorindu-mi sa fie vara si sa pot purta ochelarii mei de soare. N-as fi ghicit ca o sa iubesc filmul nici macar dupa primele minute. E un musical si la inceput, a parut penibil. Primul cantec e bun pentru ca e colectiv, dar cand Russel si Jackman (adica Javert si Jean Valjean) incep sa ""dialogheze cantat"", chiar mi s-a parut stupid. Apoi urmeaza inca un cantec colectiv (astea m-au impreionat toate, cand aud multi oameni cantand la unison - si bine - e imposibil pentru mine sa nu vibrez alaturi de ei) si apoi un monolog al lui Jackman in biserica... moment in care senzatia de penibil a inceput sa dispara, inlocuita de un inceput de admiratie pentru ca nu doar ca suna bine, dar si imaginile erau superbe: cand Valjean canta despre speranta, era in lumina si ii luceau ochii, apoi, cand a inceput sa cante despre ura si suferinta, a ajuns in umbre... foarte bine realizat! Si apoi Anne Hathaway (Fantine) ajunge prostituata si canta in chestia aia asemanatoare cu un sicriu si nu poti sa nu-i simti durerea, mai ales ca jocul ei actoricesc e superb, nu doar ca plansul si durerea par sincere, dar gesturile ii tradeaza furia si neputinta, la un moment dat chiar tremura de nervi... superb! Din clipa aceea, orice senzatie de la inceputul filmului mi-a disparut, inlocuita de placere pura. Iar in clipa cand revolutionarii incep sa cante... Asa ceva nu exista, nu mi-am putut imagina ca un musical poate transmite atat de multa durere, atata furie reprimata... Deja mi-am marturisit ""incultitatea"", deci in capsorul meu limitat nu credeam ca asa ceva se poate. Insa la final, am ajuns la concluzia opusa fata de inceput: filmul a fost incredibil tocmai pentru ca a fost musical. Dar - mereu exista un dar - exista si reversul medaliei: am fost cu cineva care a citit cartile si n-a fost impresionat. Deci se poate ca tot entuziasmul meu sa fie din cauza ca nu am citit romanele, asa ca am sa recomand filmul din tot sufletul doar celor care n-au citit cartea. Pentru ca e incredibil de impresionant, foarte bine realizat.. absolut superb! Eu zic ca merita! Nu, nu e vorba despre câine, ci despre calculator. Pentru ca in secolul 21, el e intr-adevar cel mai bun prieten al nostru. (Prin calculator, ma refer la orice ""gadget"" care se conecteaza la net, pentru ca mi se pare ca fiecare dintre noi am ajuns sa avem o ""viata"" pe internet sau, pentru cei care nu vor s-o recunoasca, atunci cel putin ne-am obisnuit sa intram pe net aproape zilnic ca sa facem diverse treburi si/sau ca sa ne relaxam.) Nici macar nu ne dam seama cat de mult inseamna calculatoarele pentru noi pana cand nu dispar dintr-un motiv sau altul. Mie mi s-a intamplat pe la sfarsitul lui decembrie. Calculatorul meu s-a stricat si de atunci am apucat sa intru pe net doar de pe la colegi sau de la scoala. Ca dovada, in ultima perioada, activitatea mea pe blog a scazut considerabil. (Si ca o paranteza, ghinionul nu vine niciodata singur: normal ca s-a stricat in perioada sarbatorilor cand toata lumea e in concediu, asa ca am avut parte de cateva saptamani de ""carpeli"" si abia acum a putut fi reparat pe deplin. Oricum, acum merge.) Ideea e ca atunci mi-am dat seama ca ajunsese o parte integranta din viata mea si i-am simtit din plin lipsa. Nu pot sa spun ca n-am avut ce face, am facut destule: am citit, am ajutat-o pe mama la gatit (fara sa distrug nimic, ceea ce in cazul meu e mare lucru, sunt antitalent la bucatarie) , am redescoperit ca si la TV se mai dau filme bune din cand in cand, mai ales de sarbatori... Pe scurt, am avut ce face. Doar ca am simtit mai mereu o lipsa. Mi se intampla uneori sa am chef sa fac ceva la calculator pentru ca apoi sa-mi dau seama ca nu pot si sa ma oftic. In special cand ma gandeam la serialele pe care nu pot sa le vad. Chiar si cand citeam, uneori aveam chef fie sa schitez o recenzie, fie macar sa marchez cartea pe goodreads... Ca sa nu mai zic de mail, imi tot imaginam teancuri si teancuri de ""scrisori virtuale"" adunandu-se, oameni care asteptau raspunsuri si nu primeau decat tacere... Pe scurt, au fost multe lucruri cu care ma obisnuisem si care acum imi lipseau. Asa ca am ajuns sa realizez ca dragele de calculatoare sunt nu numai prietenii omului, ci si un mod de viata, o metoda de a intra in contact cu ""lumea"", ceva cu care ne-am obsinut si pe care am ajuns sa le luam de bune. Ca cititor de SF, nu pot decat sa sper ca nu vom ajunge sa traim vreun scenariu in care sa regretam ca am devenit incet-incet dependenti de ele... Totusi, nu vreau sa inchei pe un ton pesimist, mai ales ca sunt extrem de incantata ca am din nou computer. A fost o usurare sa-mi citesc mailul, o placere sa citesc ultimele articole de pe blogurile pe care le urmaresc si m-am bucurat sa-mi dezmortesc degetele impartasind cu voi cateva ganduri... Pe scurt, e bine sa revii la ceea ce ai ajuns sa consideri normalitate :). Se pare ca reteta aleasa de Richelle Mead pentru aceasta serie implica o carte foarte foarte ""rece"" urmata de una ""in flacari"". Pentru ca daca volumul 4 a fost definitia plictiselii, volumul 5 a fost diametral opus: mi-a placut mai mult decat toate volumele din serie. La un loc. Atentie, urmeaza spoilere! Dimitri e in consinuate strigoi si se pare ca are de gand sa o omoare pe Rose. Sau cel putin asta spune. Intre timp, Rose s-a intors acasa, fara sa dea uitarii ideea ca exista totusi o cale de a readuce un strigoi la viata. Pacat ca singurul care cunoaste metoda e Robert Doru, frate cu nimeni altul decat Mr. Bad Guy din primele volume: monseur Victor Dashkov. Care e putin ""prins"" intr-o inchisoare de maxima securitate si nu planuieste sa spuna un cuvant despre fratele sau daca nu e eliberat. Asa ca Rose, normal, il elibereaza. Victor ii duce la Robert, care le spune ce vor sa stie (si cei doi frati reusesc si sa dispara fara urma) . N-o sa prelungesc suspansul si o sa va spun ca Dimitri va redeveni dhampir. Abia dupa aceea lucrurile devin interesante, pentru ca tipul e distrus. Si pe plan politic lucrurile devin interesante pentru ca se pune problema promulgarii unei legi care sa ii oblige pe dhampiri sa devina Gardieni de la varsta de 16 ani, in loc de 18, ceea ce starneste multe controverse. Pana la urma Rose ajunge sa fie acuzata de inalta tradare (nu va spun de ce, merita sa aflati asta citind) . Pentru actiune, romanul primeste o nota de trecere: la inceput e previzibil, dar spre final devine putin mai surprinzator. Pentru detaliile despre civilizatia vampirasilor, nota e putin mai ridicata, dar nu e nimic exagerat. La nivel sentimental, insa, primeste felicitari. Si pana la urma, despre asta e vorba, pentru ca seria e romance, nu de actiune. Dupa ""renastere"", Dimitri e distrus si partea asta din poveste e bine pusa la punct: omul are toate motivele sa fie praf si pulbere, motivele sunt perfect logice si reies clar din fiecare gest sau cuvant. Oricine cu o farama de empatie ajunge sa-l compatimeasca din plin. Singura opaca la suferinta lui e Rose, ceea ce nu ma mai mira pentru ca desi in volumele 2 si 3 am avut o parere bunicica, uneori chiar buna, despre ea si despre maturizarea ei, s-a ales praful in 4 si mai ales acum, cand da dovada de un egocentrism iesit din comun. Doar ca in 5, spre deosebire de 4, nu mi-a mai displacut Rose pentru ca romanul e scris prost, ci pentru ca ea ca personaj e proasta. Si intre cele doua e o mare diferenta. Adrien in continuare parca a avut parte de niste operatii pe creier intre volumele 3 si 4, insa acceptand asta, ca personaj, e reusit. Apreciez faptul ca desi la prima vedere pare un fraier - si Rose exact asa il trateaza - e de fapt mai puternic decat va fi ea in stare sa priceapa vreodata. O iubeste - nu mi-e clar de ce - si e dispus sa accepte multe din partea ei, dar nu o face ca un fraier amorezat care inchide ochii, ci face totul perfect constient ca Rose inca e indragostita de Dimitri. Uneori, mi se pare ca el vede lucrurile cu mult mai clar ca ea. Si chiar incep sa inteleg de ce personajul are fani, si mie incepe sa-mi placa. Cat despre restul personajelor, singurul care mi-a atras atentia in mod deosebit a fost Abe Mazur, ""taticul"" lui Rose, mafiot pana in varful unghiilor ca atitudine si ca reputatie, dar cu mainile incredibil de curate, ceea ce mi se pare defintia succesului mafiot: sa fii capabil sa delegi activitatile ""murdare"" altora ca sa poti iesi mereu basma curata. Oricum, per total, desi triunghiul amoros e clasic (o egoista enervanta si doi amorezati care o iubesc din motive care imi scapa) , cartea e scrisa mult mai bine decat 4, unde actiunile personajelor contraziceau absolut tot ce se scria despre ele. In 5 nu mai e cazul, totul se leaga frumos si povestea e reusita, asa ca daca ati avut rabdare sa cititi volumul anterior, Limitele spiritului merita! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=03-2013,"Intotdeauna mi s-a parut ca cel mai greu e sa scrii despre lucrurile care iti plac cu adevarat. Cum transmiti senzatia aceea indescriptibila pe care ti-o da o carte, un film, un eveniment, o persoana? Cum explici o anumita atmosfera care ti-a generat o stare de spirit nu doar extraordinara, dar si imposibil de descris? Cam asta o sa incerc eu sa fac aici, deoarece sambata trecuta am participat la targul de carte SF&Fantasy . Desi era editia a III-a, anul acesta am aflat pentru prima data de el. Si sper sa devin un ""abonat"" pentru ca m-am simtit incredibil de bine! Targul a avut loc intr-o cafenea in Centrul Vechi, ceea ce i-a oferit din start un aer intim, ""de nisa"". Erau doar cateva edituri prezente, cele care se ocupa cu comercializarea de SF&F, alaturi de cateva standuri de comics-uri si de Taraba de Jocuri, pentru pasionatii de boardgame-uri. Pe scurt? Pa-ra-dis! Si de parca nu era de-ajuns, un coridor scurt ducea intr-o sala cu acelasi aer intim in care se tineau lansari si discutii. Am ajuns ceva mai tarziu la lansarea cartii Fata modificata , dar am prins destul din cuvintele invitatilor (Horia Nicola Ursu si Oliviu Craznic) incat sa o mut mult mai sus pe lista mea de ""to-read"" (aveam deja cartea pentru ca imi placuse ce auzisem despre ea, insa erau cateva romane pe care voiam sa le citesc inainte) . Mi se pare normala dorinta mea de a o citi cat mai repede pentru ca atunci cand auzi oameni care vorbesc cu placere despre un roman, e imposibil sa nu vrei sa-l citesti imediat. Asta cred eu ca este diferenta esentiala intre o recenzie citita pe net si un eveniment in cadrul caruia cineva iti prezinta ""pe viu"" un text. Dupa aceea, am ramas pe loc ca sa descopar , un imprint al grupului editorial Art. Paladin se ocupa exclusiv cu carti SF&F si in cadrul acestui targ au lansat cartea Farenheit 451 de Ray Bradbury. Auzisem de ea - avand in vedere ca-mi place SF-ul, ar fi fost culmea sa nu aud - insa n-am citit-o inca. Nici macar n-o aveam in casa, asa ca am rectificat rapid acest lucru la sfarsitul lansarii, dupa ce am ascultat captivata cum invitatii (Horia Nicola Ursu, Liviu Radu, Mircea Naidin, Michael Haulica şi Evelina Bidea) vorbeau despre o lume in care oamenii sunt atat de ""vrajiti"" de show-uri asemanatoare cu cele existente azi la televizor incat nu numai ca nu mai citesc, dar cartile incep sa fie arse. In mod deosebit m-a impresionat un citat din Larry Niven mentionat de Mircea Naidin: A good SF author invents the car; a great SF writer comes up with the traffic jam. - Un bun scriitor de SF inventeaza masina; unul genial inventeaza ambuteiajul . Exact asta mi s-a parut ca a facut Bradbury in cartea sa. In plus, la Paladin am mai descoperit cateva titluri pe care le voiam in biblioteca, plus ca la o privire prin catalogul viitoarelor lor aparitii, m-am indragostit, asa ca veti mai auzi de ei de la mine! Tot la targ am descoperit si revista de benzi desenata romaneasca , revista care apare o data la doua luni si reinterpreteaza aventurile eroului de basm, transformandu-l pe el si pe cei 5 prieteni ai luni in supereroi care amintesc de Marvel sau de DC Comics. Desenele superbe m-au atras imediat si, dupa ce am citit revistele - le-am devorat rapid dupa ce am ajuns acasa - am indragit si povestea. Da, aventurile lui Harap-Alb imi sunt deja cunoscute, insa fiecare dintre prietenii sai are si el o istorie in spate, una originala de care n-ai cum sa nu te indragostesti. Deci am devenit si cititor fidel al acestei reviste. In plus, e a noastra , nu doar creata de romani, dar inspirata de o poveste romaneasca, asa ca v-o recomand si voua. Hai sa fin mandri de tarisoara noastra, sau macar de oamenii buni din ea si de initiativele lor laudabile. Si daca tot am ajuns la oamenii buni, cred ca acesta e principalul motiv pentru care m-am simtit atat de bine: oamenii. Era clar inca de la inceput ca targul e dedicat cititorilor de SF&F. Am mentionat la inceput atmosfera intima, insa si oamenii prezenti acolo au avut un impact enorm asupra mea. In primul rand, au fost invitatii la lansari, care au vorbit cu pasiune despre cartile si lucruile pe care le iubesc. Apoi, cititorii prezenti, care au contribuit la discutii. Si, desigur, cei care au organizat evenimentele din cadrul targului, la care am apreciat cel mai mult faptul ca stiau sa-si faca reclama. Niciunul nu mi-a varat nimic pe gat cu forta, cu totii erau in mod evident oameni carora le place atat de mult ceea ce fac, incat atunci cand vorbesc despre ceea ce reprezinta, n-o fac cu ostentatie, ci cu placere. Poate sunt oameni de PR foarte foarte buni, insa eu cred ca, mai presus de asta, sunt la randul lor cititori care ne inteleg si incearca sa ne ofere ceea ce ne dorim. In final, m-am simtit mandra ca citesc ceea ce citesc, m-am simtit mandra ca gandesc cum gandesc si m-am simtit parte din ceva extraordinar de frumos. Acesta e motivul pentru care am impartasit toate astea cu voi, pentru ca sper ca fiecare dintre voi sa aiba ocazia sa se simta vreodata asa. M-am indragostit de CPSF inca de la primele randuri ale lui Alexandru Mironov din primul numar al revistei, asadar nu aveam cum sa ratez numarul 3. Insa parca niciodata n-am fost mai nerabdatoare sa citesc vreo revista! Acest numar contine o nuvela a autorului meu preferat, George RR Martin, asa ca atunci cand l-am avut in mana, am inceput lectura inca din autobuz - norocul meu ca trebuia sa cobor la capatul liniei, altfel ratam statia. Revista mi-a placut enorm si, avand in vedere ca acest numar a fost dedicat literaturii dark fantasy - in complet acord cu titlul blogului - aceasta prezentare o sa fie putin mai lunga pentru ca o sa iau cele doua povestiri pe rand :) Stiu ca de obicei, va prezint un scurt rezumat, apoi parerea mea, insa in cazul acesta, o sa va dezvalui cateva randuri in loc de sinopsis: ""De la Alys-cea-Plumburie poti cumpara orice ti-ar putea pofti inima. Dar e mai bine sa n-o faci."" Acestea sunt atat primele, cat si ultimele randuri din nuvela dark fantasy a lui Martin si, dupa parerea mea, rezuma perfect ideea povestii, pe care am incercat s-o sintetitez si in titlu: Dorintele se pot implini in moduri imprevizibile si nedorite . Felul in care pana la urma toate personajele au obtinut ceea ce au cerut (desi nu asta isi doreau ) e de-a dreptul ingrozitor, si, desi inca de la inceput suntem avertizati cu privire la faptul ca cererile catre Alys nu sunt niciodata satisfacute dupa asteptari, totusi finalul a fost extrem de imprevizibil. Atmosfera nuvelei este destul de sumbra, insa ceea ce provoaca fiori reci in aceasta poveste nu sunt elementele horror, ci deznodamantul, mai precis modul in care dorintele aparent corecte au dus la un rezultat care a adus durere tuturor celor implicati... Puteti alege sa considerati ca aceasta nuvela nu e genul vostru si sa nu o cititi. Dar e mai bine sa o faceti. Dupa acest text care te introduce intr-o lume misterioasa si intunecata, urmeaza un articol semnat de Oliviu Craznic in care scriitorul vorbeste despre literatura dark fantasy , despre elementele care o diferentiaza de gothic si de horror si despre cateva lucrari care pot fi incadrate in acest gen. Pe cateva le-am citit, despre cateva auzisem, despre unele am aflat acum, insa mi-am facut o idee despre ce inseamna dark fantasy . Mie nu-mi plac textele care au ca unic scop sa ma ingrozeasca. Mai ales daca o fac folosind imagini gretoase, cu mate imprastiate si sange peste tot. Nu refuz cartile cu astfel de scene daca romanele in cauza transmit un mesaj, spun o poveste, pun o problema morala, sau, pe scurt, au un scop. Dar daca scopul e doar sa nu dorm eu noaptea, atunci ma lipsesc. Dark fantasy -ul nu presupune nici pe departe astfel de texte. In ciuda denumirii, e destul de ""bland"" si, tinand cont de textele pe care le-am citit si care au fost incadrate in acest tip de literatura, e un gen de literatura care chiar imi place. In cazul lui Martin a fost simplu: mesajul era ca lucrurile pe care le ceri s-ar putea sa nu coincida absolut deloc cu ceea ce-ti doresti. Insa nuvela lui Craznic mi se pare mult mai greu de descifrat si cred sincer ca orice doua persoane care o citesc vor intelege lucruri diferite. De ce? In paginile reviste, scriitorul declara ca: ""am preferat sa las cititorului la dispozitie suficienta ambiguitate pentru ca acestea sa fie nevoit sa intuiasca anumite elemente. Sper ca acest joc literar sa ii faca placere si il invit sa fie atent la fiecare aspect al povestirii, de la nume si obiecte pana la cuvintele si expresiile alese pentru anumite momente ale actiunii."" Probabil enigma este cuvantul care caracterizeaza cel mai bine acest text, pentru ca insusi titlul este numele persoanei despre care, in final, nu putem fi siguri ca stim cine sau, mai bine zis, ce anume era. Mie personal mi-a facut placere sa-mi folosesc rotitele din creier si sper sa va placa si voua la fel de mult. Ultimele doua articole m-au scos din atmosfera dark si m-au purtat in trecut, cuvintele lui Alexandru Mironov ducandu-ma intr-o perioada in care cenaclurile literare aveau de raspuns in fata liderilor comunisti (""Cenaclul ""Martienilor"" continua insa sa functioneze - au convins autoritatile vremii ca poarta numele de ""martieni"" numai si numai pentru ca se intalnesc in ultima zi de marti a fiecarei luni"") in timp ce Octavian Sava ne relateaza modul in care s-a nascut ""Meteoritul de aur"", text publicat in primul numar aparut vreodata din CPSF. Asadar, un numar intunecat si nostalgic spre final, care atrage atentia asupra dorintelor noaste si care te face sa gandesti. Cum sa-l ratezi? Cam asa mi s-a parut prima intalnire a . Eu am participat in primul rand din curiozitate. Nu neaparat ca sa aflu cum se desfasoara un club de lectura, si nu neaparat pentru ca titlul ales pentru prima dezbatere se intampla sa fie romanul meu preferat (s-a discutat despre Urzeala Tronurilor a lui George RR Martin) . Acestea au fost doar motivele colaterale. Am participat pentru ca voiam sa cunosc oameni ca mine, pasionati de lectura in general si de aceasta carte in special, voiam sa vad alte persoane indragostite pana dincolo de limite de universul lui Martin. Am primit ce voiam, si inca ceva pe deasupra. La un moment dat, intalnirea chiar a semanat putin cu cartea, mai ales atunci cand s-a pus problema alegerii unui personaj preferat: fiecare era gata sa-si apere parerea mai ceva decat Lannisterii tronul. E adevarat ca in primele minute atmosfera a fost usor apasatoare, pentru ca fiecare astepta ca celalalt sa ia cuvantul, insa s-a gasit o fata curajoasa care sa sparga gheata - imi pare extrem de rau ca nu i-am retinut numele - si apoi lucurile au inceput sa mearga. Animati atat de pasiunea pentru carti, cat si de premiile oferite de Nemira, am ajuns sa ne dam repede drumul la gura si ne-am relaxat cu totii. Pana la final ma simteam extrem de in largul meu, aveam chef sa mai stam de vorba mult si bine. Nici nu concep sa nu merg la intalnirea urmatoare, la care va invit pe toti care puteti ajunge, geografic vorbind. Cartea aleasa este Dune (primul volum al seriei) si avem timp pana pe 22 aprilie s-o (re)citim. Revenind, pe langa o multime de fani, au fost si o serie de invitati speciali: scriitorii Oliviu Craznic ( ... si la sfarsit a mai ramas Cosmarul ) si Marian Truta ( A doua venire ), alaturi de George Hari Popescu ( ), Carmen Albisteanu ( ) si Dragos Butuzea ( ). Fiecare a impartasit cu noi ce a insemnat GRR Martin si seria lui pentru ei, iar Oliviu Craznic a oferit ca premiu volumul 3 din CPSF. A fost bataie serioasa pe el, s-a renuntat in final la intrebarile pregatite dinainte ar caror rapsuns il cunosteam aproape toti si s-a deschis romanul la intamplare. A existat si un mic inconvenient, si anume faptul ca locul ales nu a fost chiar suficient de linistit cat sa ne auzim cu totii intre noi, dar in final eu am ajuns sa ma simt mult prea bine si mult prea in largul meu ca sa mai conteze. Peste o luna o luam de la capat, calatorim direct in desterul de pe Arrakis! Ne vedem acolo? Martin e un student francez, aflat in SUA pentru un schimb de experienta. Aici se indragosteste iremediabil de Gabrielle, insa nu reuseste sa-i spuna ce simte decat printr-o scrisoare pe care tanara o citeste in ultima zi in care Martin se afla pe pamant strain. Insa Gabrielle reuseste sa-l gaseasca la aeroport si sa-l convinga sa ramana. Urmeaza cele mai frumoase zile din viata lui, insa nu-si imagineaza ce impact vor avea decat dupa ce se intoarce acasa si relatia lor se raceste. Incapabil sa inteleaga motivul pentru care s-au instrainat, Martin face sacrificii pentru a se intoarce in State, propunandu-i Gariellei sa vina la o cafenea daca doreste sa salveze relatia lor. Ea nu apare. Asa incepe declinul personajului, care isi schimba complet stilul de viata si cariera, devenind politist. Anii trec si Martin reuseste cumva sa continue sa traiasca, desi amintirea Gabriellei e inca o rana deschisa. Insa destinele lor se vor intalni din nou atunci cand Martin devine obsedat de a-l prinde pe celebrul hot Archibald Maclean. La prima vedere, si chiar la primele pagini, romanul pare o poveste de iubire. Nu e. E povestea a doi barbati care au pierdut totul, asa ca risca totul intr-o competitie cu un final neclar pentru amandoi, dar de care amandoi au nevoie. De asemenea, e o poveste despre curaj. Pe de-o parte, e curajul vecin cu sinuciderea de care da dovada Martin in confruntarea cu Archibald. Pe de alta parte, e curajul prudent, premeditat al lui Archibald, care hotaraste totusi sa riste la randul lui atunci cand afla ca are cancer in faza terminala. Si apropo de aceasta boala, nu mi se pare deloc intamplator faptul ca atat Archibald, cat si Elliott, protagonisul romanului Vei fi acolo? gasesc curajul de a lua cele mai mari hotarari atunci cand afla ca au cancer, si cred ca nu intamplator in romanul Ce-as fi eu fara tine? , Elliott are un rol episodic, mentionandu-se ca e prieten cu Archibald. De asemenea, mi-a placut modul cum e descrisa decaderea lui Martin dupa despartirea de Gabrielle, felul in care din flashback-uri si scurte rememorari se constituie o perioada neagra care ii tradeaza durerea si pierderea mai mult decat orice explicatii. Insa mereu personajele principale ale lui Musso sunt atat de bine construite, incat nu numai ca par persoane reale, dar in final ai senzatia ca-i cunosti cu adevarat, poate chiar mai bine decat prietenii lor. Iar finalul... e in stitlul lui Musso! Pentru cei care au citit Fata de hartie , e exact opusul finalului de acolo. E unul din lucrurile care ma distreaza la acest autor, faptul ca nu stii exact daca citesti un roman realist sau nu pana in ultima clipa, pana cand dai ultima pagina. Asadar, va recomand Ce-as fi eu fara tine? pentru ca e o poveste frumoasa, cu un sfarsit fericit... si avem nevoie sa mai credem in asemenea finaluri! Acest articol face parte din campania vALLuntar initiata de Grupul Editorial ALL, cu sprijinul ROMSILVA. Daca recenzia va strange minim 15 comentarii de la persoane diferite, Editura ALL ne va oferi un copacel spre plantare. Mi se pare extrem de dificil sa fi original cu un articol scris cu ocazia unei sarbatori. Nu pentru ca e greu sa scrii, ci pentru ca mi se pare ca toate urarile au fost repetate atat de mult timp incat deja cuvintele si-au pierdut continutul. Totusi, pentru mine 8 martie are o semnificatie deosebita, si simt nevoia sa impart asta cu voi, sperand sa nu sune ca niste platitudini :). Dupa cum stiti, sunt clasa a 12-a, deci se poate considera ca aproape am trecut prin adolescenta. Eu zic ca n-am ramas cu sechele :)). Cert e ca, in aceasta perioada, se presupune ca trebuia ca relatia mea cu parintii mei sa se degradeze in timp ce eu incercam sa-mi definesc personalitatea si sa imi caut independenta. Sau ceva :)). La mine a fost exact pe dos. Motivele exacte imi scapa, dar cred ca le-as gasi si fara ajutorul unui psiholog. Cred ca ""de vina"" e faptul ca mama a construit ""acasa"" un loc confortabil unde ma puteam descarca in special emotional, fara teama de ridicol sau de certuri, ci primind in schimb doar intelegere si eventaul sfaturi. Asadar ""acasa"" a fost mereu refugiul meu, in loc sa fie locul din care imi doream cu disperare sa evadez. Profit deci de ocazia asta ca sa-i spun mamei ceea ce incerc sa-i repet in fiecare zi: ca ii multumesc pentru tot ce a facut pentru mine. Imi dau seama si singura ca sunt greu de suportat, asa ca n-am cum sa n-o iubesc si apreciez ca a reusit si ca, pe langa asta, ma mai si iubeste :)). Asta in sine mi se pare mare lucru. Stiti cum fiecare copil are o teama aproape viscerala de a semana cu parintii sai? Personal, daca reusesc sa fiu macar pe jumatate la fel de parinte ca mama, o sa fiu mai mult decat fericita.Stiu ca nu toata lumea simte la fel, insa sper ca macar astazi sa lasati la o parte divergentele si sa petreceti o zi frumoasa alaturi de mamele voastre. La multi ani! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=05-2013,"In sfarsit am ajuns si eu sa-l vad pe Downey! A meritat asteptarea pentru ca am fost rasplatita cu un film facut dupa benzi desenate absolut superb! Totusi, a fost putin ciudat la inceput, cand in loc de extrem-de-arogantul Tony Stark am avut parte de un barbat puternic marcat de evenimentele din Avengers (Razbunatorii) , incapabil sa se odihneasca si usor obsedat de munca, insa pana la urma nimeni nu poate scapa intreg dupa o asemenea experienta. Dar mie mi s-a parut ca filmul a fost ceva mai mult decat povestea modului in care el s-a impacat cu situatia, mi s-a parut un film despre descoperirea identitatii. Cred ca deja cunoastem cu totii schimbul de replici devenit viral pe internet dintre Capitanul America si Tony Stark (imaginea din dreapta) . Ei bine, din punctul meu de vedere, pe parcursul intregului film, Stark demonstreaza ca el e Iron Man si fara costum. Da, probabil ca rautaciosii vor spune ca a fost doar o smecherie de imagine pentru ca Downey sa apara mai mult fara sa poarte o masca, insa chiar presupunand ca acesta a fost motiviul din spatele scenariului, cert e ca iesit un film care merita vazut. Chiar si pentru fanii benzilor desenate sau ale serialului de animatie, filmul rezerva o surpriza legata de Mandarin. Parerile despre aceasta schimbare sunt si pro, si contra, pe mine una m-a distrat la nebunie. De fapt, n-am avut decat o singura problema cu tot filmul: atunci cand costumul lui Stark ramane ""blocat"" intr-un sopron... din lemn! Come on, costumul ala e facut dintr-un super-metal care la inceput de film face praf un laborator de milioane de dolari. Nu e plauzibil sa se opreasca fix intr-o usa de lemn, desi per ansamblu, scena chiar are un sens in ""economia"" filmului. Asadar, daca inca n-ati vazut filmul asta, ridicati-va frumos si mergeti la cinema urgent. Merita vazut in 3D pe un ecran cat casa :)) Am intarziat destul de mult cu recenzia numarului 4 al CPSF din simplul motiv ca tema abordata a fost una destul de spinoasa: singularitatea. Din punct de vedere tehnologic, conform (am incercat cu DEX-ul, dar nu mi-a iesit) , termenul ""se refera la implicatiile pe care in general le are progresul tehnico-stiințific foarte accelerat pentru specia umana si ceea ce intelegem prin om."" Si implicatiile sunt multe. Fragmentul din de Ray Kurzweil explica mult mai bine decat mine o parte dintre aceste implicatii, insa am sa incerc sa redau si eu o parte dintre ele: Sa presupunem ca putem copia mintea unui om intr-un computer. Rezultatul mai e un om? Si daca da, e acelasi om cu originalul? Poate noua persoana simti emotiile umane, tinand cont ca multe dintre acestea sunt asociate unor procese chimice din corpul uman? Intelegeti deja cat de mult iti da de gandit o asemenea tema doar la o privire superficiala. Si singularitatea aduce si alte probleme, pe care doi autori de SF incearca sa le infatiseze in acest numar al revistei. Pana acum, am ales sa fac recenzia primei povesti din fiecare CPSF si desi si de aceasta data mi-a placut nuvela lui Hannu Rajaniemi, Elegie pentru un tanar elan , care prezinta un viitor in care o parte dintre oameni au devenit echivalentul zeilor, putand controla materia dupa bunul plac, prefer sa vorbesc despre textul lui Danut Ungureanu, Cronicile oamenilor iridium , deoarece a fost mai aproape de sufletul meu. Berlin este un cenusiu, o persoana care locuieste in rezervatia umana din Bucuresti, fiind perfect multumit de societatea uniforma in care traieste. Oamenii arata le fel, se imbraca la fel, traiasc in aceeasi rutina. Aceasta societate e guvernata de ""suflete"", nori de energie care reprezinta ""incarnarea"" oamenilor de iridium din subteran. In mod surprinzator, in ciuda uniformitatii, sau poate tocmai din cauza acesteia, sufletele incurajeaza obiceiurile individuale, atata timp cat sunt inofensive. Insa in momentul in care ordinea este data peste cap, Berlin si restul oamenilor din subordinea sufletului poreclit Mutra sunt amenintati cu ""linistirea"" (un fel de stergere a memoriei care reduce si capacitatile mintale) . Dar Mutra decide sa intervina si le destaiunuie oamenilor un secret care schimba intreaga perspectiva asupra lumii in care traiesc. Cred ca o poveste SF buna nu se poate citi o singura data. La prima lectura, faci cunostinta cu lumea in care se desfasoara actiunea, crezi ca intelegi aceasta lume, apoi apare acel twist din final. Si simti imediat nevoia sa recitesti povestea, ca sa reanalizezi totul din noua perspectiva. Am citit Cronicile oamenilor iridium de vreo 4-5 ori in ultima luna, si de fiecare data am gasit sensuri noi. E o poveste care poate concura lejer cu textele SF straine, insa mai presus de atat, e o poveste SF romaneasca. Actiunea e plasata in Romania si atunci cand am zarit numele unor strazi pe care ma plimb si eu uneori, n-am putut sa nu zambesc. Si sunt unele pasaje atat de frumos scrise, incat m-am simtit mandra de limba mea materna. Da, textul poate concura cu orice text strain, insa traducerea in alta limba i-ar stirbi din farmec. Imi pare rau ca n-am descoperit mai devreme autorii romani, pentru ca se simte diferenta intre un text ""neaos"" si o traducere (desi avem si o serie de traducatori foarte talentati) . Si faptul ca avem scriitori atat de buni ar trebui sa ne bucure, ar trebui sa le cumparam cartile si sa-i promovam cat putem, pe la prieteni, pe la rude. Pe langa faptul ca datorita lor ne putem lauda ca avem si noi valori, avem si sansa uimitoare de a-i intalni, de a discuta cu ei fie intr-un cadru organizat, fie dupa, la o bere. Cum sa nu te umple asta de caldura? Nu, nu ma refer la gandacii de bucatarie sau la gandaceii care se suie pe paturile noastre de picnic atunci cand mergem la iarba verde. E vorba despre rasa extraterestra descrisa in , romanul despre care s-a discutat la cea de-a 3-a intalnire a . Primul lucru pe care l-am aflat despre carte a fost ca initial, autorul a scris o nuvela pe care a dezvoltat-o ulterior, transformand-o in roman. Normal, parerile au fost impartite: unora le-a placut mai mult nuvela, altora romanul. Din punctul meu de vedere, diferenta intre ele este faptul ca in timp ce nuvela e ca o pilula concentrata cu un twist la final, romanul abordeaza si alte teme pe langa jocul efectiv al baiatului. Preferinta intre cele doua tine de gust, iar eu vreau sa gasesc si sa citesc si nuvela inainte sa ma decid. Ceea ce apreciez cel mai mult la aceste intalniri este ca we can agree to disagree . Deseori exista pareri contrare, insa nimeni nu-si sare la gat, nimeni nu incepe cu atacuri personale. Si, cel mai important, toata lumea asculta parerile celorlalti si le respecta, ceea ce in ziua de azi e suficient de rar incat intalnire Clubului sa fie ca o gura de aer proaspat. Alt aspect care mi-a placut a fost ca de data asta, in cadrul concursului de trivia, am creat noi intrebarile. S-a ajuns pana la codurile de culori ale Armatelor si la sosetele absente din garderoba Scolii de Lupta! Dar pana la urma, fiecare a plecat acasa cu unul sau mai multe exemplare din CPSF, care au fost date ca premii. Asa am facut in sfarsit rost de numarul 5, pe care tot amanam sa-l cumpar. (Stiu ca am intarziat cu recenzia numarului 4 , o sa fie gata curand, promit!) Insa inainte sa plecam, am ales in mod democratic romanul care va fi discutata data viitoare. Dupa numararea voturilor, a iesit Ubik a lui Philip K. Dick, care este prima carte aleasa pana acum pe care nu am citit-o. Am timp pana pe 17 iunie sa ""remediez"" situatia, si cum vine Bookfest, am ocazia perfecta sa-mi cumpar romanul :) Ne vedem pe 17? In timp ce citeam Traficantul de umbre , am incercat deseori sa ma hotarasca daca il consider un roman de actiune sau unul de dragoste.... Si in final, am decis ca nu e nici, nici. E amandoua. E un roman despre viata. Laurence este hot profesionist si traficant de arme. E bun, e periculos si e inteligent. Are relatii in toate domentiile in care are nevoie... si unde nu are, le obtine. Inca din copilarie, Laurence a fost extrem de atasat de Sybille. Ea i-a fost prietena si confidenta, ajungand sa-i fie ca o sora. Acum, e raza de lumina din viata sa, e singurul lucru care il ancoreaza. E cea la care apeleaza cand are nevoie sa se purifice. Ea nu stie cu ce se ocupa, insa banuieste ca e ceva periculos. Totusi, si atunci cand afla de la cineva care incearca s-o santajeze amenintand cu expunerea lui Laurence, Sybille ramane loiala. Insa decizia ei ii aduce o condamnare la inchisoare pe viata. Laurence nu poate accepta s-o stie stingandu-se in inchisoare, asa ca face un aranjament care ii va schimba definitiv viata. Spuneam la inceput ca mi-a fost greu sa ma hotarasc ce fel de roman este, sa-l incadrez intr-un gen. Actiunea seamana putin cu imaginea ritmului batailor inimii. Exista scene de actiune, perioade tensionate in care nu stii daca personajul va supravietui sau nu, si chiar daca o va face, nu esti sigur ca va ramane intreg, fizic sau mental. Apoi, exista scene de dragoste, perioade de fericire in care viata protagonistilor pare sa mearga bine. Cele doua tipuri de scene oscileaza continuu, fiind intrerupte uneori de perioade de simplitate, in care fiecare isi vede de viata (desi, in cazul lui Laurence chiar si in acele perioade cititorul simte destula tensiune) . Si daca tot am adus vorba de Laurence... e genul de personaj de care te indragostesti imediat. Nu conteaza daca e bun sau rau, nu conteaza daca face ceea ce face in numele binelui sau in numele banilor, pur si simplu poti sa-i ierti orice. Pentru ca are o personalitate puternica. Pentru ca stie sa domine, si o face intr-un mod inteligent. E un lider innascut, e impunator, stie cand sa fie transant si cand sa fie prietenos, stie cand sa-si conduca oamenii si cand sa le lase lor initiativa... E intruchiparea masculului alfa. Si faptul ca are sentimente, ca poate fi ranit, il umanizeaza. E un personaj perfect contruit dupa tiparul personajului masculin ideal ca sa te faca sa te atasezi de el si sa citesti cartea intr-o suflare, dorindu-ti tot binele din lume pentru el. Traficantul de umbre e o carte despre viata, insa nu viata normala, de zi cu zi, ci despre viata cu suisuri si coborasuri a doua persoane carora destinul nu le-a rezervat o slujba de birou, ci riscuri la fiecare pas, in spatele fiecarei umbre... Stiu ca ideea acestei rubrici era ca eu sa va prezint citate din diversi autori sau macar legate de carti, insa de cateva zile ascult aproape obsesiv piesa Sa dansam a celor de la Vama pentru ca m-am indragostit de senzatia pe care mi-o dau versurile. Si oricum, rubrica asta nu prea a fost niciodata ce ar fi trebuit sa fie :)) Cam asa suna melodia: Dansati deja? Eu da, pentru ca de fiecare data cand o ascult, am senzatia ca ritmul vibreaza prin mine si pur si simplu nu pot sa stau pe loc. Insa ceea ce imi place cu adevarat la melodie este faptul ca nu e o chestie vesela si usoara care sa transmita optimism, ci invita la eliberarea tuturor tensiunilor pentru a ajunge la o stare de spirit pozitiva. Sfatul meu? Vine weekend-ul, asa ca daca vreti sa va relaxati, inchideti-va intr-o camera, dati boxele/castile tare si ""eliberati-va de voi"". Si apoi, cand ati obosit si va asezati, ascultandu-va propriul puls cum bate in ritmul melodiei, concentrati-va putin si pe versuri. Imi place mai ales inceputul, pentru ca e in forta si exprima prin cuvinte faptul ca uneori cuvintele nu sunt de-ajuns: ""Cand nu mai sunt cuvinte ca sa spui ce simti/ Cand esti prea fericit, prea furios, ori prea cazut/ Danseaza ca sa-ti amintesti ca ai o viata"" . Insa partile mele preferate sunt secventa ""Elibereaza-te de tine/ Abandoneaza cusca lumii/ Danseaza tot ce n-ai putut sa strigi"" si versul ""Esti sigur ca respiri, dar nu si ca traiesti"" . E incredibil cat de multe lucruri spune o simpla melodie despre lumea in care traim si ceea ce mi se pare genial este felul cum au imbinat versurile cu muzica, facand sangele sa clocoteasca. Asa ca... sa dansam! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2013,"Uneori, avem nevoie sa fim tristi. Nu ma refer la situatiile in care vrei doar sa te faci covrig in pat si sa plangi, ci doar la acele momente in care nu esti fericit. In care viata nu e roz, in care pasarelele nu canta si in care unicornii nu zboara peste curcubeie. Cred ca doar asa poti aprecia momentele in care esti cu adevarat fericit. Pana la urma, majoritatea calificativelor ""bine/rau"" pe care le acordam vietii, le acordam prin comparatie. Unde vreau sa ajung cu asta? La cativa britanici, care impreuna se numesc Passenger si canta folk rock. Am dat de ei pe VH1 si la cat de frumos canta, mi s-a pus pata. Melodia pe care o promoveaza ei acum se numeste Let Her Go si nu, nu este despre nevoia de tristete. Nu ma credeti pe cuvant, ascultati-o: N-are dreptate omuletul in refren? ""You only miss the sun when it's starts to snow"" . Acum, pe canicula, cati dintre noi nu blesteama soarele? Dar la iarna, cand o sa ne inghete respiratia in nas, n-o sa ne dorim sute de grade in termometru? ""Only now you've been high when you're feeling low"" . La asta ma refeream eu la inceput, la faptul ca e nevoie sa fim tristi ca sa stim cand suntem cu adevarat fericiti. Ying si Yang. Pana la urma, despre asta e viata. Despre suisuri si coborasuri. Daca v-a placut, mai au destule melodii dragute, Holes fiind primul exemplu care imi vine in minte. Enjoy :D Inca din clipa in care am inchis romanul lui Neil Gaiman, mi-am amintit un pasaj dintr-o alta carte citita recent, pe care vreau sa vi-l impartasesc: ""In Evul Mediu, se zicea ca a te intalni in padure cu zane sau spiridusi era un lucru destul de comun. Dar, treptat, am evoluat, am devenit tot mai materialisti, mai pragmatici. Cei ce nu vedeau zanele le-au spus celorlalti: nu exista zane. Stiinta nu le poate admite, atat timp cat evenimentul aparitiei lor nu e repetabil la dorinta si masurabil. Copiii au invatat de la parinti ca zanele sunt doar o poveste, iar daca vedeau ceva neobisnuit, capatau convingerea ca li s-a parut. Treptat, nimeni n-a mai vazut nimic."" © Mircea Liviu Goga - Poporul pierdut - antologia Calatorii in timp - editura Nemira Ca o paranteza, va recomand antologia Calatorii in timp, in special povestea lui Mircea Liviu Goga, care a fost una dintre preferatele mele. Revenind la Gaiman... Am ales acest citat ca sa incep discutia despre roman din simplul motiv ca rezuma destul de bine ideea de baza: lumea e un loc mult mai complicat decat credem noi si, uneori, pentru a vedea adevarul e nevoie de ochii unui copil. Tocmai de aceea, povestea este narata la persoana I de catre un baietel care descopera in vecini o familie care a venit din alta lume, o batrana care a asistat la crearea Universului, un iaz care e de fapt un ocean, o creatura care se infiltreaza in viata familiei lui, incercand sa o destrame, pasari care se pot hrani cu materia din care e facuta lumea si o fetita care ii devine prietena si il face sa ia parte la o gramada de aventuri. Romanul e scris cu inocenta si cu naturalete, o combinatie superba care te convinge repede sa abandonezi lumea reala in favoarea universului cartii si care te poarta inapoi in perioada copilariei, amintindu-ti sa judeci cu certitudinea instinctiva pe care adultii o numesc naivitate. Dar pana la urma: ""Uite, o sa-ti spun ceva important. Nici adultii nu arata ca niste adulti pe dinauntru. Pe dinafara, sunt mari si nepasatori si intotdeauna stiu ce fac. Pe dinauntru arata la fel ca intotdeuna; la fel cum aratau cand erau de varsta ta. Adevarul e ca nu exista adulti. Nici macar unul in intreaga lume."" © Neil Gaiman - - editura Paladin Se spune ca doi oameni pot citi aceeasi carte, dar fiecare va fi citit alta poveste. Pentru mine, a fost un roman despre prietenie, despre incredere si despre magia latenta din viata fiecaruia, insa pentru voi, povestea s-ar putea sa fie diferita... Asadar, nu pot decat sa va urez spor la citit! Uneori, cu totii avem nevoie de o farama de optimism, de senzatia ca povestile pot deveni realitate si ca, mai devreme sau mai tarziu, vom avea si noi happy-end -ul pe care il meritam. Pemtru ca si eu aveam nevoie sa ma simt astfel, aseara m-am hotarat sa revad Enchanted . Filmul spunea povestea lui Giselle, o tanara care locuieste in padure alaturi de prietenii ei, animalele si pasarelele, asteptand sosirea Lui, her one true love , care sa-i ofere mult-doritul true love's kiss . Intr-un final, printul Edward vine sa-i indeplineasca visele, salvand-o de un trol. Cei doi se indragostesc rapid, asa ca Edward o duce la el acasa, la palat pentru a se casatori (pentru ca, desigur, Edward e un print, nu doar un simplu baiat cu o sabie) . Dar regina, mama vitrega rea a lui Edward, nu vrea sa renunte la coroana. Fiind si vrajitoare, ea o trimite pe Giselle in lumea unde nu exista happily ever after . (am pastrat sintagmele in engleza pentru ca nu-mi place cum suna traducerea) Ati ghicit, lumea aceea e lumea noastra. Si desi suntem inca la inceputul povestii, deja pana in acest moment am gasit elemente din vreo 3 basme, dintre care predominant e Alba ca Zapada , care va ramane cel mai frecvent pana la sfarsit. Captivant la , insa, nu sunt referintele la povestile clasice, ci rezultatele neasteptate pe care actiunile comune in lumea basmelor le au in lumea noastra. Spre exemplu, atunci cand Giselle cheama animalele in ajutor, in loc de adorabilele vrabiute, caprioare si iepurasi cu care era obisnuita, se trezeste cu sobolanii, gandacii si porumbeii din New York. Asa ca filmul imbina basmele si realitatea cu destula originalitate cat sa fie simpatic. Nici muzica nu lipseste, pe Giselle apucand-o cantatul mai mereu. Totusi, melodiile sunt dragute, chiar isi pot gasi locul intr-un playlist independent de film. Tragand linie si adunand, filmul mi-a placut mult. Pe langa motivul evident (Patrick Dempsey!!), Enchanted iti da exact senzatia de optimism de care vorbeam la inceput, mai ales ca toata lumea isi capata finalul fericit, nu doar protagonistii. E un film usurel, ""de vara"", numai bun de vizionat oricand aveti chef de ceva vesel! Acest volum a fost prima mea carte calatoare! E un sentiment placut sa citesti o astfel de carte si e o senzatie putin diferita fata de o carte de la biblioteca din simplul motiv ca stii ca romanul din mana ta n-a stat nicio clipa locului pe un raft, ci a mers din mana in mana continuu, pana cand intr-un final a ajuns la tine pentru un ragaz de cateva clipe, inainte sa porneasca din nou... La inceputul secolului XX, Caroline Calcott paraseste un copil in padure, sperand sa nu-l mai vada niciodata. Apoi, autoarea ne poarta cativa ani inapoi in timp pana la momentul in care Caroline se casatoreste cu un proprietar de ferma si alege sa paraseasca viata aristocrata din New York pentru a se muta alaturi de noul ei sot. In zilele noastre, stranepoatele lui Caroline, Beth si Erica se intorc la conacul familiei, deoarece cea din urma incearca sa-si aminteasca ziua in care verisorul lor, Henry, a disparut fara urma. Intamplator, insa, Erica descopera o poza care o infatiseaza pe strabunica ei impreuna cu un misterios baietel... Alegerile intotdeuna au fascinat oamenii. Pana la urma, si povestea Omului din Biblie incepe tot cu o alegere, nu? Cartea lui Katherine Webb e interesanta tocmai pentru ca poti urmari modul in care o alegere in necunostinta de cauza se propaga de-a lungul a cateva generatii si modeleaza vietile oamenilor care traiesc o suta de ani mai tarziu. Marturisesc ca dintre cele doua povesti (cea a lui Caroline si cea a Ericai si a lui Beth) , mi-a placut mai mult cea de la inceputul secolului. Nu cred ca alegerea mea se datoreaza doar aerului de ""vechi"" care in acest caz e si fascinant, ci faptului ca povestea lui Caroline e mai emotionanta, mai ""inchegata"", transmite niste lectii de viata... Personal, nu prea inteleg rolul celei de-a doua povesti. Erica si Beth isi avea rolul in roman doar ca sa descopere cine e baietelul si ce s-a intamplat cu el, dar povestea lor paralela despre disparitia lui Henry mi s-a parut inserata putin mai ""cu forta"" in carte. Totusi, si povestea lor e frumoasa in felul ei, mai ales pentru ca grija pe care o au surorile una fata de alta e atat de evidenta. Per total, romanul Mostenirea e o carte buna mai ales datorita povestii lui Caroline, o poveste dureroasa despre iubire, sub toate forumele ei: iubirea unei sotii si a unei mame, iubirea neimpartasita si iubirea excesiva, iubirea neinteleseasa si absenta iubirii... O poveste cu adevarat frumoasa! Recenzia face parte din campania ""Citeste si castiga carti pe viata din colectia Strada Fictiunii"", initiata de Editura ALLFA, parte a Grupului Editorial ALL Ieri seara, in mansarda librariei Bastilia s-a lansat romanul Oceanul de la capatul aleii de Neil Gaiman. Pe langa faptul ca editia romaneasca a aparut in aceeasi zi cu cea straina, lansarea noastra a avut loc chiar mai devreme, deoarece ora 19:00 in Romania e ceva mai devreme decat in Anglia sau in State. Intr-o atmosfera relaxata si, mai ales, racoroasa (era mult mult mai bine decat in cuptorul care era afara!) Michael Haulica, Simona Kessler si Bogdan Alexandru Stanescu ne-au vorbit despre roman si despre omul din spatele lui. Marturisesc faptul ca nu stiam mai nimic despre autor, decat ca a scris Stardust (pe care n-am citit-o... inca!) care a stat la baza filmului cu acelasi nume (pe care l-am vazut) , asa ca am fost fascinata sa aflu ca la varsta de 15 ani si-a facut o lista cu ceea ce vrea sa faca in timpul vietii... si asa a ajuns unde e, doar facand ""the next thing on my list"" . Cat despre carte in sine... N-as stii cu ce sa incep. Inainte de lansare, am citit cateva fragmente in Revista Galileo si mi-am dat seama ca vreau sa citesc mai departe, ca sunt curioasa sa vad mai mult din lume prin ochii unui copil. Si fiind o carte scoasa de editura Paladin, de la care am citit doar romane faine, stiam ca nu voi fi dezamagita. Intotdeauna mi-au placut oamenii pasionati, si in cazul celor de la Paladin mi se pare ca e din ce in ce mai evident cat de mult le place ceea ce fac. Chiar daca nu publica decat autori straini (deocamdata) , o fac cu multa placere si dedicare. Spre exemplu, cu fiecare ocazie, Michael Haulica ne reaminteste faptul ca in spatele fiecarei carti e o intreaga echipa, si ii mentioneaza (si lauda) pe toti. O sa va spun mai multe dupa ce citesc romanul, insa daca v-au atras fragmentele publicate de Revista Galileo la fel de mult ca pe mine, atunci trebuie sa aveti Oceanul de la capatul aleii in biblioteca! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=07-2013,"Anul trecut pe vremea asta, aflam despre Book Lovers Challenge, o initiativa interesanta a fetelor de la . Inspirata de vara, m-am gandit sa creez o provocare asemanatoare. Sper sa va placa ce a iesit! Scrie un articol in care sa publici imaginea provocarii, regulile si lista provocarilor; Raspunde la fiecare provocare in cate o postare in care sa apara imaginea provocarii si intrebarea propriu-zisa; Nu raspunde la provocari inainte de 1 august si nu rezolva mai multe provocari intr-o zi; Nu toate provocarile sunt obligatorii, poti sari peste oricare vrei. (click pe fiecare provocare pentru a vedea raspunsul meu) Suntem in 2013, deci vor fi doar 13 provocari. Si pentru ca nimic nu stimuleaza mai bine creativitatea decat un concurs, daca rezolvati toate provocarile inainte de 15 septembrie si imi lasati link-uri cu ele, eu le voi citi pe toate si voi alege un blogger pe care il voi premia cu o carte. Pentru a va inscrie, lasati la acest articol un link la postarea in care ati inclus regulile si provocarile si, pe masura ce rezolvati provocarile, lasati-mi link-uri la articolele in care le rezolv eu. Atunci cand vine vorba despre cumpararea unei carti, fiecare cititor are criteriile sale personale. Unii aleg dupa coperta, altii dupa titlu, unii dupa rezumatul de pe spate... desi cred ca de cele mai multe ori e vorba despre o combinatie intre ele. De data asta, eu am ales sa cumpar si sa citesc datorita autorului si nu mi-a parut rau nicio clipa. Din contra... Maris traieste pe Windhaven, o planeta in care putinul teren uscat e impartit in multe insulite imprastiate. Pentru a putea comunica, oamenii apeleaza la zburatori, care au mostenit inca de la primii colonisti niste aripi din argint cu ajutorul carora pot zbura pe intinsul marilor. Maris si-a dorit intotdeauna sa zboare, insa ea este doar fiica unui pescar, iar aripile se transmit doar de la zburator la intaiul sau nascut. Dar Maris nu se lasa descurajata si decide sa schimbe traditia si legile. Insa nici macar nu-si poate imagina ce efecte vor avea asupra intregii lumi schimbarile pe care si le doreste ea... E una dintre putinele carti despre care nu-mi pot da seama cat e de buna deoarece n-o pot judeca obiectiv nici macar o secunda. Intotdeauna m-a fascinat ideea zborului, asa ca am rezonat cu Maris inca din prima clipa. Nu am evadat doar din realitate in lumea acestui roman ci, pentru doua zile, pur si simplu am fost Maris. Imi dau seama ca sunt subiectiva, imi dau seama ca e posibil ca o parte din tensiune si din sentimentele fetei sa fi fost amplificate de propriile mele dorinte si sperante, asa ca va trebui sa judecati voi singuri daca romanul acesta merita 6-7 stele din 5 (cate consider eu ca merita) sau se situeaza la un deloc-impresionant 3/5. Totusi, exista un element pe care l-am sesizat si care m-a impresionat in ciuda subiectivitatii, si anume atentia la detalii. N-am mai citit nimic de Lisa Tuttle (dar banuiesc ca finalul e meritul ei) , insa tind sa cred ca faptul ca Windhaven este o lume in care toate detaliile se imbina fara sa se bata cap-in-cap, in care nicio informatie intamplatoare nu e in plus, pe scurt, o lume perfect plauzibila i se datoreaza lui George RR Martin si stilului lui superb. Daca vreodata ati stat privind fix o pasare, incercand sa va imaginati viata ei, incercand sa va puneti in pielea ei, fortandu-va imaginatia sa se desprinda de sol pentru a zbura libera sau daca pur si simplu asociati zborul cu libertatea, atunci trebuie sa cititi ! Si daca aveti nevoie de alte criterii, atunci priviti coperta superba, cititi descrierea de pe spate, ganditi-va ca furtuna din titlu e o metafora pentru modul cum Maris schimba Windhaven-ul... si cititi cartea! Daca ar fi sa descriu filmul in cateva cuvinte (facand abstractie de Hugh Jackman, pe care il ador) , probabil ca as spune ca japonezii au un mod foarte dureros de a le face altora manichiura. Totusi, serios vorbind, filmul a fost genial. Am mentionat ca il ador pe Hugh Jackman? Da, cred ca am mai spus asta, si totusi simt nevoia s-o repet. Si nu ma refer doar la cum arata (desi e Oau! ), ci si la cum joaca. Wolverine mi s-a parut intotdeauna un personaj dificil de interpretat pentru ca are la baza instinctul. Tot ce face si ce spune el, insusi modul de a gandi aminteste oarecum de animale, insa are o serie de valori fundamental umane de la care nu il vad abatandu-se. Ori, sa imbini aceste elemente, s-o faci credibil, cu dialog putin si cu gesturi si expresii graitoare, asta mi se pare mare lucru. Lui Jackman ii iese, si ii iese superb, asa ca personajul lui iti ajunge instantaneu la inima. Tocmai de aceea am fost extrem de incantata cand dupa trilogia X-men au ales sa faca alte filme care sa se centreze pe acest personaj. Actiunea din The Wolverine se petrece la ceva timp dupa evenimentele din X-Men #3 , deci Jean e moarta si Logan e distrus din cauza asta, asa ca face ce stie el mai bine si fuge in salbaticie sa-si linga ranile. Doar ca zicala nicio fapta nu ramane nerasplatita se adevereste si trecutul il prinde din urma: un mosulica japonez salvat de Wolverine a ajuns nu doar extrem de bogat, ci si patronul unei companii care e produce tehnologie de varf. Intr-un mod ""deloc egoist"" ii propune lui Logan sa-l rasplateasca pentru ca l-a salvat in trecut si ii propune sa-l ajute sa scape de ""povara nemuririi"" ca sa dea si Logan coltu', ca orice soldat/samurai care se respecta. Si de aici incepe un film plin de actiune, de lupte incredibil de bine realizate si de tensiune inteligent creata. Primul lucru pe care l-am remarcat si apreciat inca din trailer este modul cum e filmat, felul in care camerele se misca ametitor, imaginea devenind uneori neclara sau derutanta, astfel incat sa te simti exact ca Logan. Jos palaria la capitolul asta. Downsides? Nu remarc decat una singura, si anume faptul ca intriga e bazata pe o supozitie care pare destul de valida pana la punctul culminant, cand scenaristul da cu bata in balta pentru ca leaga capacitatea de vindecare a lui Logan de adamantium, ceea ce e o prostie de la cap la coada, si orice om care a citit o banda desenata, a vazut serialul de animatie sau filmul Origins pricepe ca Logan era nemuritor de dinainte de adamantium. In rest, insa, jos palaria. Inclusiv scena de dupa genericul de final e realizata cu cap si vine ca sa completeze filmul (spre deosebire de cea din Iron Man 3, care in afara de faptul ca e comica, e cam degeaba) . Asadar, e un film pe care niciun iubitor al supereroilor de la Marvel n-ar trebui sa-l rateze. Si daca mergeti, nu iesiti din cinematografe inainte sa se aprinda lumina. Serios, cand am ramas aproape singura in sala, n-am putut sa nu ma intreb daca sunt chiar singura care stie ca unele filme au scene dupa generic si care stie ca daca lumina e inca stinsa, something good is coming... Am primit zilele trecute o leapsa foarte draguta de la fetele de la , carora le multumesc pentru ca mi-a placut s-o rezolv, intrebarile m-au pus serios pe ganduri de cateva ori. Preia imaginea Summer Tag in postare; Raspunde la cele 12 intrebari (pozele sunt doar optionale); Da leapsa mai departe. 1. Care este cea mai ieftină şi cea mai scumpă carte din biblioteca ta? Cea mai ieftina este in editie paperback pe care am prins-o la o reducere la un targ de carte, iar cea mai scumpa este (hardcover) de George RR Martin. 2. Ce carte e o „plăcere nevinovată” pentru tine, şi ai reciti-o cu drag? Cred ca era mult mai usor daca eram intrebata despre placerile mele vinovate, pe acelea le stiu fara sa ma gandesc prea mult. Placeri nevinovate... cred ca as reciti orice SF semnat de Isaac Asimov pentru ca omul scrie superb, i-am adorat toate romanele si el m-a facut sa ma indragostesc nu doar de literatura SF, dar si de lumea iubitorilor acestui gen. Si daca ar fi sa aleg un singur titlu, probabil as reciti Robotii si Imperiul . 3. Ce calităţi şi trăsături fizice ar trebui să aibă un personaj ca să te cucerească? Şi care personaj s-a apropiat până acum de „perfecţiune”? In carti, spre deosebire de viata reala, aspectul fizic conteaza extrem de putin pentru ca practic nu ""vezi"" personajele decat cu ochii mintii si poti alege sa nu respecti intocmai descrierea autorului. Un exemplu simplu e Tyrion din seria Cantec de Gheata si Foc . In carti, e descris nu doar ca fiind un pitic (lucru care se regaseste si in serial) , dar are si picioare strambe, ochii de culori diferite, un chip deloc atragator si cicatricea pe care i-au facut-o in serial e o gluma pentru ca in carti isi pierde nasul cu totul. Si totusi, am iubit personajul. Asadar, ceea ce ma cucereste la un personaj este in primul si in primul rand un simt al onoarei, al apartenentei si apoi istetimea ceva mai sus de medie. Personajul meu preferat care intruneste aceste calitati este R. Daneel Olivaw din romanele lui Asimov, personaj apare prima data in Caverne de otel si reapare pe parcursul seriilor Robotii , Imperiul si Fundatia . Desi au fost multe alte personaje care m-au cucerit, el ramane preferatul meu datorita iubirii sale pentru rasa umana, pe care o ajuta sa treaca la nivelul urmator, evitand autodistrugerea. M-a facut sa plang nu o data si m-a impresionat la un nivel mai profund decat orice alt personaj. 4. Ce carte ai tot amânat să citeşti din cauza lipsei timpului sau a lenei? Avand in vedere BAC-ul si admiterea, am amanat o gramada de carti, insa cea pe care o aman de cel mai mult timp este Hyperion de Dan Simmons. O am din ianuarie si nu o aman pentru ca nu ma atrage, ci pur si simplu apar alte carti intre timp si pare ca nu reusesc niciodata sa ajung la ea. 5. Cu care autor ai o relaţie de iubire-ură şi de ce? Philip K. Dick. Omul scrie superb, are exact genul de povesti care imi plac: cele care la sfarsit au o fraza sau cateva randuri care schimba totul, o ""bomba finala"" care te da peste cap. Si de aceea il iubesc si il urasc simultan pentru ca n-am reusit sa-i inteleg toate aceste ""bombe"", unele pur si simplu m-au aruncat intr-o ceata din care n-am mai reusit sa pricep nimic. Tocmai de asta am un volum de short-story-uri de-ale sale inceput asta iarna pe care nici acum nu l-am terminat. Dar imi place prea mult ca sa renunt, deci din cand in cand ma intorc la el si mai citesc cate o poveste. 6. Ce carte te-a cucerit în timp ce o citeai, dar după o vreme de când ai terminat-o ai realizat că nu e aşa minunată? Şi ce anume ţi-a schimbat părerea despre ea? Twilight . Nici n-a trebuit sa stau pe ganduri! Marturisesc ca mi-a placut intreaga serie, in timp ce o citeam simteam tot ce simteau personajele, m-a emotionat pe alocuri... Pana cand inchideam romanul si imi dadeam seama ce am citit, de fapt, cat de simpla si uneori ilogica e povestea. Ceea ce mi-a schimbat parerea a fost simplul fapt ca din motive care imi scapa, nu reuseam sa ma deconectez in timp ce citeam ca sa pot sa analizez ""la rece"" ceea ce citeam, ci imi dadeam seama de lipsurile cartii abia dupa ce o inchideam si reuseam sa ""ies"" din acea lume. Singura carte din serie pe care am detestat-o chiar in timp ce o citeam a fost ultima, din simplul motiv ca finalul e stupid si ca intreaga carte creeaza un suspans care in final e un mare fas. 7. Stilul cărui autor e unic pentru tine şi de ce? George RR Martin. Stiu ca aproape toata lumea care vorbeste despre carti fantasy tinde sa le compare cu seria lui GRRM, insa pentru mine, stilui lui e inegalabil, inimitabil si irepetabil si nu ma refer doar la seria Cantec de Gheata si Foc , ci si la celelalte romane sau short-story-uri ale sale. Are o atentie deosebita pentru detalii, niste descrieri fascinante si deloc plictisitoare si reuseste sa-si lase amprenta pe fiecare text. Il iubesc. 8. Care e cea mai subţire şi cea mai groasă carte din biblioteca ta? Cea mai subtire este Dictionar de la A la W.i.t.c.h., care a fost una dintre primele ""carti"" pe care mi le-am cumparat intr-o vara si am citit-o pe plaja. Apropo, stiti benzile desenate/desenul animat W.i.t.c.h.? Eu eram mega-fana. Cea mai groasa carte pe care o detineste tot Dansul Dragonilor de GRRM. 9. Ce preferi într-o carte: un triunghi amoros sau o iubire interzisă, şi de ce? Iubirea interzisa pentru ca sunt suprasaturata de tipe nesimtite si egoiste dupa care alearga cate doi fraieri care teoretic sunt descrisi ca fiind inteligenti si isteti, dar practic se comporta ca niste fraieri manipulabili si care deseori imi starnesc mila. Iubirea interzisa il provoaca pe autor sa inventeze un motiv plauzibil pentru care cei doi nu pot fi impreuna si creeaza o tensiune realista de-a lungul romanului/seriei, asa ca imi place mai mult. Si nu, triunghiurile amoroase nu genereaza tensiune, faptul ca o imbecila oscileaza intre doi fraieri inseamna doar ca ea e o egoista hormonala si fraierii care ii inghit toanele sunt doar niste fraieri. O sa ma opresc aici, desi as putea continua ore bune, dar deja am folosit cuvantul ""fraier"" de prea multe ori. 10. Alege 5 cărţi (sau 10, dacă ai multă inspiraţie) şi descrie-le într-un cuvânt pe fiecare. (fără să se repete cuvintele; pot fi folosite şi cuvinte din alte limbi) Foc in adanc - Vernor Vinge -> imaginatie Cioburi de onoare - Lois McMaster Bujold -> emotie Lumea-dupa-Google - Alexandru Mironov -> oscilez intre speranta si mandrie Furtuna pe Windhaven - George RR Martin si Lisa Tutle -> libertate sau schimbare 2001: Odiseea spatiala -> singuratate 11. Alege 5 personaje (sau 10, dacă ai multă inspiraţie) şi descrie-le într-un cuvânt pe fiecare. (fără să se repete cuvintele; pot fi folosite şi cuvinte din alte limbi) R. Daneel Olivaw ( Caverne de otel ) -> umanitate Khal Drogo ( Cantec de Gheata si Foc ) -> forta Maris ( Furtuna pe Windhaven ) -> perseverenta Aral Vorkosigan ( Cioburi de onoare ) -> onoare Liv Adamsen (trilogia Sanctus ) -> speranta 12. Scrie un citat sau câteva fraze din începutul cărţii pe care o citeşti acum. ""Cineva, un turist oarecare, ar fi putut sa jubileze, fascinat de privelistea halucinanta, abandonandu-se celui mai desavarsit extaz, cu credinta naiva ca lua parte la un zbor calm, la o tacuta si lenta penetrare a spatiului sub semnul unui astru cuprins de o inofensiva dementa. Dar in mintea mea se contura spectacolul real, cel care era inaccesibil simturilor [...] Plonjam intr-un univers lichefiat, aceasta era senzatia care m-a urmarit si mai tarziu"" © Mircea Oprita - Noptile memoriei - Editura Nemira Dupa cum v-am promis, blogul a trecut printr-o schimbare de imagine care sper sa va placa. Eu una o consider mult mai reprezentativa pentru mine, pentru ca ma regasesc in ideea unui jurnal si, desigur, pentru ca iubesc cartile. Totusi, niciodata in cadrul unui blog nu e vorba doar despre autorul sau, ci este vorba in primul si in primul rand de voi, cei care cititi nebuniile mele, lucru pentru care va multumesc din suflet! N-as fi aici fara voi! Si sper sa-mi fiti alaturi in continuare aici, pe blog, dar si pe , pe si abonandu-va la postari prin e-mail (din pacate, chiar si abonatii vechi trebuie sa mai treaca o data prin procesul de abonare, altfel nu vor afla atunci cand apar articole noi) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=08-2013,"11. Poti alege 5 personaje din orice carti vrei cu care sa pleci in vacanta. Pe cine ai alege si unde ai vrea sa mergi? (Poti alege orice loc de oriunde) E vara, e vacanta, sunt la mare... Asa ca o sa aleg 5 bunaciuni si o sa-mi doresc sa merg cu ei la plaja. Feel free to judge . Deeci cei 5 sunt: Khal Drogo din Cantec de Gheata si Foc . Daca nu intelegeti alegerea, google him , o sa devina clar imediat (patrateleee!) . Clay Danvers din Luna plina . Daca tot l-am nominalizat la a 4-a intrebare, era normal sa apara si aici. Logan din X-men . Mda, nu e o carte. Dar eu am facut regulile, deci tot eu pot sa le incalc :)) Aral Vorkosigan din Cioburi de onoare . Chiar mi-a placut omul, desi nu cred ca e genul de luat la mare for the fun of it . Ei bine, it's my dream hollyday, not his . Dimitri din Academia Vampirilor . Pentru ca sunt team ""hot teacher"" . Bun, acum ca am facut listuta asta, chiar as vrea sa pot scoate personaje din romane :)) 10. Iti place sa citesti la plaja/in parc sau preferi linistea camerei de hotel? Descrie atmosfera perfecta pentru lectura. Liniste si pace. Exact asta e atmosfera de care am eu nevoie ca sa pot sa ma bucur de lectura. Asta, si un spatiu in care sa pot sta la orizontala. Tocmai de asta, de obicei citesc in pat (fie acasa, fie in camera de hotel) sau intinsa pe canapea, fara muzica si fara nimic care sa ma distraga. Am incercat de-a lungul timpului sa citesc si cu muzica sau cu galagie pe fundal, si desi reusesc s-o ignor, sunt momente cand vreun sunet sau vreun cantec imi atrage atentia si atunci citesc degeaba pentru ca nu retin nimic. Nici in autoboz sau in mijloacele de transport nu prea citesc pentru ca daca ma „prinde” cartea (ceea ce mi se intampla mai mereu), ratez in mod sigur statia. Cat despre pozitia orizontala... Cand dormim, corpul ramane pe loc, dar constiinta calatoreste. Cand citim, mintea pleaca pe alte taramuri. Deci, diferenta dintre cele este doar faptul ca in cazul viselor, nu le putem controla sau retine. Tocmai de aceea mi se pare logic sa citesc la fel cum dorm: intinsa in pat. 9. Ce carti nu vor lipsi din bagajul tau pentru vara asta? Pentru ca e placut sa te lauzi, la momentul cand voi cititi aceasta postare, eu sunt deja pe plaja, la mare, asa ca pot sa va spun exact ce am pus in bagajul de carte pe care l-am adus aici cu mine: E usor sa te iubesc - Tamara Webber (Epica) Starters - Lisa Price (Trei) Postasul - David Brin (Paladin) Ucenicul asasinului - Robin Hobb (Nemira) Insomnia - Charlie Huston (All) 8. Daca ai putea calatori oriunde (inclusiv in lumile din romane), unde ai vrea sa petreci o saptamana de vara si de ce? Doar o saptamana? Cine a gandit intrebarea asta?! Oh, da, eu... Damn it! O singura saptamana, doar 7 zile scurte... As putea sa merg in Westeros, lumea din Cantec de Gheata si Foc cu care stiu ca v-am innebunit deja, dar e seria mea preferata. Dar in 7 zile nu cred ca as putea nici macar sa strabat tinutul de la Zid si pana in Sunspear, cu atat mai putin sa vizitez cetatile. (Normal, presupun din start ca sunt de vita nobila, si deci am acces in ele. Si presupun si ca n-as muri pe drum) As putea calatori pe una din lumile extraterestre pe care le-am indragit, insa nu stiu cat din ele as putea vedea in 7 zile... Totusi, as vrea ca aceasta vacanta sa fie in spatiu, asa ca probabil ca as alege Aurora, una din planetele pe care Asimov si-a imaginat ca le va coloniza omenirea in primul val. Pe langa descrierea paradisiaca a planetei (parcuri imense, cladiri putine si joase, intimitate cat cuprinde), pe Aurora se intalneau si unii dintre cei mai evoluati roboti, asa ca mi-as petrece o saptamana in compania unuia dintre ei, discutand de toate, de la stiinta la filozofie, de la Legile Roboticii la religie... Si cred ca ar fi o saptamana scurta, dar memorabila! Bagajul e facut, ochelarii de soare stau pe frunte, marea ma cheama... Asa ca profit de ultimele zile de vara si plec cateva zile la mare! Nu o sa am acces la net, insa ca sa nu va fie dor de mine, am programat ca pe parcursul urmatoarelor zile sa se publice automat restul raspunsurile mele la . Fara alte fraze pompoase... Bye, guys! Ne auzim la toamna! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=10-2013,"Serios, trebuie sa mergeti sa vedeti Jocul lui Ender . E mai mult decat un must see . A trecut aproape o saptamana de cand, multumita , am participat la o vizionare pentru presa si tot n-am scapat de sentimentul de overexcitement . Mai mult ca sigur o sa merg sa-l revad, dar si voi trebuie sa-l vedeti. E incredibil de bun! Filmul este o ecranizare a romanului omonim scris de Orson Scott Card si spune povestea lui Andrew ""Ender"" Wiggin, un baiat al carui destin a fost hotarat dinainte. Cu ani in urma, o rasa extraterestra numita Formicii au venit pe Pamant si aproape au reusit sa il distruga. Cel care a oprit invazia a fost Mazer Rackham, care a reusit sa inteleaga modul de organizare al extraterestrilor si astfel, i-a suprins, distrugandu-i si devenind un erou. Insa Mazer e mort de mult si omenirea are nevoie de un nou erou, unul care sa conduca armata trimisa de omenire pentru a opri noua invazie pe care o pregatesc Formicii. Ender pare sa fie acest erou, deoarece are o abilitate extraordinara de a empatiza cu dusmanul, intelegandu-l atat de bine incat il poate opri pentru totdeauna. Tocmai de aceea, baiatul a fost selectat pentru a participa la o serie de antrenamente sub forma unor jocuri intre echipe formate doar din copii si, mai tarziu, sub forma unor simulari. Insa jocurile nu sunt ceea ce par, fiind mai mult decat o evaluare a abilitatilor copiilor. Cred ca am apreciat filmul acesta pentru ca a pus o poveste pe care o cunosteam intr-o lumina complet noua. Nu intelegeti gresit, nu au schimbat mai nimic (au renuntat la o poveste secundara care avea relevanta doar in volumele ulterioare ale seriei si au schimbat cateva mici detalii care nu deranjeaza pentru ca ajuta la pastrarea coreentei povestii) , ci au pus accentul usor diferit. Citind si recitind romanul, nu am avut ocazia sa vad atat de mult partea emotionanta a povestii, accentul fiind pus pe tactica, nu pe sentimente. Exista si in carte o serie de emotii, dar acolo twist-ul din final mi-a adus de fiecare data zambetul pe buze pentru ca mi se parea ca transforma o poveste buna intr-una superba. In schimb, filmul mi-a adus doar lacrimi in ochi pentru ca impactul emotional e mult mult mai pronuntat. Vazand filmul, am empatizat pentru prima data cu Ender, am vazut pentru prima data lumea prin ochii lui, i-am simtit povara de a fi ""cel ales"" si deci obligat sa faca lucruri cu care poate nu e de acord. Iar maturitatea lui e de-a dreptul socanta pentru ca in fiecare clipa vezi ca e doar un copil pe umerii caruia, fara sa-i ceara permisiunea, adultii au pus greutatea a doua lumi. Bineinteles, si din punct de vedere vizual filmul e incredibil. Efectele speciale nu sunt doar bine realizate, ci sunt fabuloase, incepand de la scenele in imponderabilitate si incheind cu imaginile din jocul video. Adaugati si o distribuitie minunata (Asa Butterfield - Ender Wiggin; Harrison Ford - Colonelul Hyrum Graff; Viola Davis - Maiorul Gwen Anderson; Hailee Steinfeld - Petra Arkanian) si obtineti de departe cel mai bun film aparut anul acesta. Astazi are loc avanpremiera si de maine filmul ruleaza cinematografe. Mergeti si vedeti-l! Vorbesc serios, pur si simplu nu merita sa asteptati nici macar o zi in plus. Si pentru cei care n-au facut-o inca, cititi si si faceti-va propria comparatie, pentru ca ambele sunt minunate, dar din motive diferite; pentru mine e prima data cand am iubit si cartea si filmul in egala masura. Am aceasta carte in biblioteca inca din septembrie, de la si am terminat-o saptamana trecuta, insa mi s-a parut ca Halloween-ul e ocazia perfecta sa va povestesc despre roman pentru ca e genul de carte care iti da fiori reci pe sira spinarii. Ashley White este o scriitoare care tocmai s-a despartit de prietenul ei. In incercarea de a-si pune ordine in viata, se instaleaza in cabana ei din Spearmint Lake, un orasel in aparenta linistit, dar care are propria fantoma: Frank Stanton, un politist local indragit de toata lumea, care a fost ucis, crima lui fiind inca neelucidata. Bantuita la randul ei de un misterios sunet al apei si de presimtiri negre, scapand la mustata de un sofer beat si de amicul sau violent, salvand o femeie care fusese impuscata in cimitir si captivata de povestea fantomei orasului, Ashley va incerca sa faca ordine in itele incurcate ale misterelor din Spearmint Lake. Si, cu putin noroc, viata o va rasplati scotandu-i in cale o noua iubire. Sunt atatea mistere pe centimetru patrat de pagina scrisa, incat ai senzatia ca esti in mijlocul unui montaigne rousse si ca finalul cursei nu va fi nici pe departe fericit, deoarece presimtirile intunecate ale lui Ashely ti se transmit fara sa vrei. Insa in final, toate lucrurile au legatura intre ele si se aseaza la locul lor ca un puzzle, asa ca pe langa horror si romance, cartea are si un aer politist. Ashely este cea care spune povestea, jucand si rol de narator, astfel incat esti atras in poveste, ajungi sa faci parte din ea si sa ti se para, pentru cateva ore, ca misterele din Spearmint Lake sunt mult mai reale decat ceea ce ti se intampla tie. In plus, mi s-a parut interesant faptul ca toata povestea se desfasoara in mijlocul unei veri innabusitoare, punctate ocazional de furtuni puternice. Rareori atmosfera insorita e potrivita cu sentimentul de teama, dar de data aceasta contrastul creeaza o senzatie deosebita si interesanta. Asadar nu-mi ramane decat sa va urez spor la citit si Halloween...de groaza! Pentru ca suntem in saptamana Halloween-ului, cred ca e momentul ideal sa va aunt ca in aceasta toamna, in cadrul targului de carte Gaudeamus de la Bucuresti, Adina Speteanu, autoarea romanului , va lansa o noua carte, abordand de data aceasta un gen diferit: genul fantasy. Daca va asteptati la vampiri sclipiciosi, nu e cazul. Dar nu ma credeti pe cuvant, ci descoperiti singuri fragmentul de mai jos, care sper ca va va convinge ca face parte dintr-un roman care merita citit: ""Continuă să păşească pe acel teren necunoscut. Nu ştia unde se afla, iar lumina lipsea în majoritatea locului. După zgomotele pe care le auzea bănuia că se afla într-o pădure, dar nu era sigură de acest lucru. În picioarele goale înaintă pe pământul ud. Se întreba de ce ajunsese acolo. Nu-şi amintea nimic. Singurul lucru de care era conștientă era răcoarea care-i cuprindea corpul cu fiecare secundă. Era singură şi speriată. Ploaia încetase, dar vântul continua să bată. Frunzele foșneau în copacii înalţi care o înconjurau. Nu găsea nicio cale de ieşire; întregul loc era cufundat în întuneric. Simţea că cineva o urmărea, însă de fiecare dată când îşi întorcea capul nu auzea sau vedea nimic. Dar simţurile îi erau în alertă, o panicau şi mai rău. Îşi ridică privirea şi văzu printr-una dintre crăpăturile de deasupra ei norii negri ce se mişcau cu repeziciune. Cerul se lumina în diferite locuri. Fulgerele se apropiau de ea, anunţând o nouă furtună. Un corb cânta în depărtare - singurul care spărgea liniştea nopţii. Speriată de ceea ce o înconjura, continuă să meargă pe acea cărere întunecată. Se temea să se oprească la baza unui copac. Nu ştia ce creaturi se aflau în acea zonă; risca să fie atacată în orice moment. Aşadar, singura soluţie ce-i mai rămânea era mersul fără oprire, cu toate că picioarele începeau să-i obosească. Nu trebuie să mă dau bătută , îşi spuse în minte în timp ce continua să meargă. Nu pot să-i las să mă atace . Îndepărtă oboseala care-i cuprinse picioarele din minte şi merse fără oprire minute bune. Auzea tunetele care se apropiau. Vântul se înteţise, lipindu-i materialul subţire al pijamalei albe de corp. Degetele de la mâini deja începuseră să-i amorţească de frig, dar nu voia să se oprească. Nu putea, când nu se afla încă în siguranţă. Ştia că dacă urma să fie atacată nimeni nu avea să o ajute în acel loc care părea să se afle la capătul lumii. Oricât de mult ar fi ţipat, era doar ea, fără vreun ajutor pe care să se bazeze. Cum am ajuns eu aici? continuă să se întrebe în timp ce privea copacii negri din dreapta şi stânga ei. De ce? Tremură de frig şi-şi lăsă capul în jos. Simți picăturile reci de ploaie udându-i părul. Îşi muşcă buzele şi se opri pentru o secundă; încercă să se obişnuiască cu frigul care-i domina trupul. Pijamaua era prea subţire şi dacă urma să se ude, avea să fie şi mai rău. Singurul mod de a se încălzi erau braţele ei pe care le ţinea strâns lipite de stomac. Îşi scutură capul şi continuă să meargă. Picăturile reci de ploaie îi udară corpul aproape gol. Încercă să se gândească la un lucru frumos care să-i îndepărteze gândurile negre ce începeau să o cuprindă, dar nu reuşi. Cu toate că această metodă funcţionase în copilărie, acum nu mai dădea roade. Teama şi nesiguranţa erau prea mari ca să poată fi îndepărtate de o fantezie sau o amintire stupidă. Realitatea o punea acum la încercare, iar ea trebuia să arate că era în stare să supravieţuiască. Se opri dintr-odată şi ridică speriată capul. Ascultă cu atenţie. Zgomotul se oprise acum, dar putea să jure că cineva sau ceva se apropia de ea. Făcu un pas în faţă. Privi în jurul ei cu atenție. Nu văzu balta și călcă în ea; se stropi din cap până-n picioare. Îşi strânse ochii de furie şi vru să strige, dar în acel moment o creangă se rupse în stânga ei. Nu era singură acolo."" © Adina Speteanu - Destine pierdute - Editura Tritonic Bonus pentru cei care vin la lansare: pe langa un roman superb, primiti si autograf gratis :)) Si in plus, avand in vedere ca la doar 19 ani Adina deja isi publica al doilea roman, puteti sa aratati cartea oricui se plange ca tinerii din ziua de azi nu mai citesc, nu mai invata sau nu mai sunt cum erau. Nu, din pacate n-am putut schimba deznodamantul tragic al femeii ucise in romanul lui Raymond Chandler, dar am putut discuta despre ea in voie in cadrul celei de-a 8-a intalniri a Clubului de Lectura Nemira. Eu am decis sa particip desi nu terminasem de citit . Insa dupa ce am ajuns pe la jumatatea cartii, nu prea mai simteam nicio dorinta sa continui si speram ca perspectiva altora o sa ma convinga ca merita terminata. Nu prea mi-a reusit planul pentru ca desi parerile au fost imparitie, concluzia generala a fost ca din punct de vedere al unui roman politist, nu se numara printre varfurile genului. Eu am inceput sa citesc asteptandu-ma ca personajul central sa fie un alt Sherlock Holmes, capabil de deductii extraordinare. In schimb, personajul lui Chandler are noroc cu carul, indiciile venind parca spre el, lucrurile intamplandu-se mai mult datorita sansei decat a vreunui rationament deductiv impresionant, asa ca mi s-a confirmat ca reactia mea fata de poveste a fost justificata. Totusi, altii au pornit cu asteptari diferite sau aproape inexistente, asa ca au putut sa se bucure de alte elemente, precum atmosfera specifica epocii in care se desfasoara povestea (anul 1943) sau de fascinatia exercitata de personajul Marlowe. Desi nu e Sherlock-ul pe care il speram, Marlowe poate fi vazut ca un justitiar atipic, care desi bea foarte mult si incaseaza bataie foarte des, nu renunta si continua sa incerce sa rezolve cazurile nu neaparat pentru bani ci deoarece e dedicat scopului sau. Totusi, nu toata lumea a impartasit acelasi punct de vedere, altii considerand ca Marlowe e pur si simplu un tip norocos pe care orgoliul il determina sa se ambitioneze si sa descopere adevarul. Desi in final multi au cazut de acord ca ar recomanda aceasta carte pentru a fi citita vara, la plaja, deoarece este o lectura usoara, eu cred ca am sa termin cartea toamna asta pentru ca desi am aflat vinovatul, au fost multe comentarii despre motivatille sale, care unora li s-au parut logice, altora nu. In plus, pentru ca au existat pareri divergente si despre daca anumite lucuri erau evidente sau nu, acum sunt curioasa cum le voi vedea eu (in ciuda faptului ca am aflat deja finalul) . Dar pana citesc eu cartea mai dureaza. Asa ca intre timp, sper sa ne vedem la urmatoarea intalnire a Clubului, care a avea loc pe data de 25 noiembrie tot la ora 19:00 in mansarda librariei Carturesti Verona. Si indiferent ce carte va fi anuntata ca fiind cartea lunii octombrie, sper ca de data asta s-o termin inainte de intalnirea propriu-zisa. PS: Titlul articolului meu a fost mentionat de Flavius Ardelean, moderatorul grupului, care ne-a povestit ca l-a vazut pe un blog care promova cartea. Mi s-a parut si atunci si acum mult prea amuzant ca sa nu fie readus la lumina :)) ""Va rog sa va ridicati si sa pastram un moment de reculegere pentru elevii morti. Si va rog acum sa pastram un moment de reculegere pentru elevii care i-au ucis."" © Nick McDonell - - Editura All Asa debuteaza povestea lui Mike Albu'. Mike era un elev bun, considerat chiar stralucit de catre unii profesori, insa la terminarea liceului a decis sa nu mearga imediat la facultate. In schimb, se intretine vanzand droguri. Nu e si consumator, totusi, deoarece nu bea, nu fumeaza si nu se drogheaza. In schimb, cunoaste lumea dintr-un unghi inedit. Tinand mereu ochii deschisi, cunoaste si bogatasii rasfatati, dar si dealerii cu care viata nu a fost blanda, il cunoaste si pe baiatul timid care vrea o prietena, si pe fotomodelul care poate avea orice fata oricand. Mike vede efectiv cum funtioneaza lumea tinerilor din Manhattan si avem si noi ocazia sa vedem cateva zile din vietile lor, pana la petrecerea de anul nou care ii va schimba pe toti. Mai ales pe observatorul Mike. In ultimele articole, am tot vorbit despre motivele care te fac sa ridici o carte de pe raft, sa o cumperi sau sa o iubesti. Nu exista o reteta perfecta aplicabila oricui pentru a gasi carti bune. Nu exista nici macar o reteta perfecta individuala, pentru ca nu cred ca exista vreun cititor care sa nu-si fi luat o ""teapa"" cu o carte pe care o crezuse buna, dar care in final l-a dezamagit. Pana la urma, totul e subiectiv, dar tine si de intamplare sau de noroc. In cazul meu, intamplarea a facut sa aflu ca acest roman este romanul de debut al lui Nick McDonell, roman pe care il publicase la varsta de 17 ani. Ori, daca ai un roman laudat la 17 ani si daca respectivul roman ajunge sa fie si tradus in alte limbi, inseamna ca merita citit. Mai ales ca fiind un roman despre adolescenti scris de catre un adolescent, probabil ajunge mai usor la sufletul altora de aceeasi varsta. Din fericire, ""reteta"" aceasta a dat roade in acest caz, deoarece am dat intr-adevar peste o carte buna. e mai mult decat un roman obisnuit care prezinta o poveste, e un colaj alcatuit din fragmente din vietile tuturor celor implicati, vieti care se intersecteaza precum firele dintr-o panza de paianjen. Si rezultatul e la fel de frumos si de fragil, deoarece acele fragmente puse impreuna formeaza o imagine vie a societatii moderne, cu partile ei bune si rele. Poate mai ales cele rele sunt scoase in evidenta, pentru ca e un roman care discuta si despre dependenta. Si dependenta duce la un rezultat greu de prevazut, rezultat care sfasie panza de paianjen. ""Totul e dorinta. Ce vrei? Pentru ca daca nu vrei ceva, nu ai nimic. Esti in deriva, esti luat de val si ingropat sub zapada si umbra. Iar primavara, cand zapada se va topi, nimeni nu-si va aminti unde-ai inghetat si-ai cazut si nu vei mai fi niciunde."" © Nick McDonell - - Editura All Sunt multe astfel de pasaje care iti dau de gandit, multe care au legatura cu viata noastra, cu modul nostru de gandire, cu problemele pe care ni le punem si noi la varsta asta. Nu spun ca e un roman doar pentru adolescenti sau ca altcineva nu l-ar putea aprecia la intreaga sa valoare, dar mie mi s-a parut usor sa imi regasesc propriile ganduri in aceasa carte. Si ca de fiecare data cand asta se intampla, sentimentul e aproape magic! Nota: Recenzia face parte din campania ""Citeste si castiga carti pe viata din colectia Strada Fictiunii"", initiata de Editura ALLFA, parte a Grupului Editorial ALL Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2013,"A mai trecut un anisor... Si nu e niciun moment mai bun ca Revelionul ca sa poti sa te lauzi cu anul fain pe care tocmai l-ai trait, nu? Doar sunt ataaaat de originala cand fac asta :)) Deci, anul meu a fost foarte fain! Am terminat liceul, cu toate lacrimile de rigoare, am trecut BAC-ul din prima, am intrat la facultate unde am vrut, am supravietuit acolo pana la vacanta de iarna. De asemenea, anul acesta am refacut blogul asa cum imi place mie, am sarit de 100.000 de vizualizari, am sarit de 100 de fani pe facebook, am sarit de 6000 de comentarii (am fost un cangur harnic, se pare) , am citit o gramada de carti geniale, am descoperit niste oameni minunati, am fost la aproape toate intalnirile Clubului de Lectura (am chiulit doar o data, in vara) , mi-am cumparat un Kindle... Adica am avut un an minunat si sper ca 2014 sa fie macar la fel de bun ca anul care s-a terminat! Siiii acum ca m-am laudat, vreau sa va urez ceva. Desigur, pe langa faptul ca vreau sa va multumesc din nou ca intrati si cititi toate balariile pe care le scriu si ma suportati si cand sunt excesiv de pesimista si cand dau cu capul de nori de optimism si cand va bat la cap cu ceva pe care mi s-a pus pata si... mereu! Asa ca va urez sa aveti parte de cel mai frumos an de pana acum, sa vi se implineasca dorintele, sa va bifati to do list -urile pe care vi le-ati facut si... let the party begin! Acum, pe final de an, vad ca m-a apucat harnicia si sper sa ma tina si dupa anul nou. Nu de alta, dar am reusit sa mai micsorez teancul de carti pe care tot vreau sa le citesc si nu apuc. Bine, stiu ca nu o sa-l termin vreodata, pentru ca am tendinta sa-mi iau carti noi mult inainte sa le citesc pe cele deja cumparate. Oricum, revenind la subiect, va mai prezint o ultima carte anul acesta :) Sunt trei povesti inlantuite, de fapt, si toate trei il au in prim plan pe Jack-din-Sticla, cel mai cunoscut asasin de la Jack Spintecatorul si pana in viitorul imaginat de Adam Roberts. Prima poveste are loc pe un asteroid-inchisoare pe care sapte oameni sunt fortati sa supravietuiasca timp de unsprezece ani cu resurse minime pentru ca apoi sa fie reabilitati... daca nu cumva au murit intre timp. Insa Jack stie ca nu-si poate permite sa moara pentru ca viitorul omenirii depinde de el. A doua poveste are in prim plan doua surori modificate genetic pentru a putea rezolva probleme. Acesta este scopul pentru care au fost concepute, asta asteapta parintii lor de la ele, asa ca atunci cand unul din servitorii fetelor este ucis, pentru Diana e momentul ideal ca sa arate de ce e in stare. A treia si ultima poveste este tot una cu iz politist, prezentand un caz al ""cutiei incuiate"", o cutie sub forma unui habitat din spatiu in care nimeni nu ar fi putut intra sau iesi fara ca restul sa-si dea seama... si totusi ucigasul pare de negasit. Mai mult decat atat, arma pe care a folosit-o pare o arma imposibila, una care nu are cum sa existe... Exista carti despre care iti dai seama ca o sa-ti placa dupa ce citesti cateva capitole. Sau doar cateva fraze. Uneori trebuie sa astepti pana la ultima pagina pentru ca o carte sa te dea pe spate. Alteori, esti ""prins"" pe parcurs fara sa-ti dai seama. Sunt multe feluri de carti si fiecare e captivanta in felul ei sau nu e deloc. Ei bine, eu mi-am dat seama ca o sa-mi placa dupa doua pagini. Nici mai mult, nici mai putin, ci doar citind fix primele doua pagini, care sunt de fapt o introducere in care naratorul ti se adreseaza direct si sincer. Te anunta ce urmeaza, iti ofera solutia tuturor enigmelor... apoi iti promite ca vei fi totusi suprins. Eu am fost. De fiecare data. Stii cine e criminalul in fiecare caz, ti se spune in primele doua pagini. Dar iti raman doua mici intrebari care sa te bantuie. Cum? si De ce? In plus, intrebarea Cine? tot ti se insinueaza in minte, pentru ca uneori nu poti sa crezi ca Jack e vinovatul (nu, nu e un spoiler, scrie chiar in introducere ca el e criminalul de fiecare data) . Ba chiar si dupa ce cazul e rezolvat si piesele din puzzle ajung la locul lor, imaginea de ansamblu e in continuare o surpriza... De obicei, nu prea aleg fire narative preferate pentru ca mi se pare ca toate laolalta alcatuiesc ceva minunat, insa in acest caz, prima poveste mi-a placut cel mai mult, m-a suprins cel mai tare si desi a avut un sfarsit destul de violent - sau poate tocmai de asta - mi-a ramas intiparita in memorie mai mult decat celelate doua. Si a mai fost un mic detaliu subiectiv: prima poveste a fost singura in care mi s-a parut ca naratorul joaca cinstit. Celelalte au avut cate un mic iepure scos din palarie care m-a cam bosumflat, in special ultima. Bine, oricum stiu ca nu m-am priceput niciodata la a identifica faptasul din cartile politiste si tocmai de aceea sunt un cititor mai usor de trimis pe piste false decat alte persoane mai asemanatoare cu Diana ;) In final, mi-a placut si cred ca e un roman care merita citit, asa ca il recomand oricarui fan al literaturii SF sau politiste... sau a combinatiei dintre cele doua! Biron Farril e desteptat in miezul noptii de un apel, insa aparatul lui e stricat si nu poate emite, doar receptiona semnalul. Furios, se trezeste doar ca sa descopere ca are o bomba cu radiatii in dulap. Dar Biron se afla pe Pamant la mult timp dupa razboaiele nucleare, asa ca este salvat de Jonti si o data ce este alertat administratorul cladirii, situatia e rezolvata si nimeni nu e ranit. Insa bomba pare a fi doar inceputul, deoarece tanarul afla ca tatal sau a fost arestat sub acuzatia de tradare si probabil executat. Acum, singurul mod prin care Biron poate evita sa aiba aceeasi soarta este sa urmeze intocmai sfaturile lui Jonti. Totusi, in lumea comploturilor si a jocurilor duble nimeni nu e ceea ce pare si Biron trebuie sa lupte pentru a descoperi cine sunt marionetele si cine sunt cei care trag sforile, incercand totodata sa ramana in viata. Tot incerc sa scriu despre continutul cartii, dar nu reusesc sa ma concentrez decat pe final, care a fost atat de neasteptat si de amuzant incat a diminuat putin din impactul restului cartii. Nu vreau sa spun ca sfarsitul cartii m-a dezamagit, ba chiar m-a surprins destul de mult, dar mi s-a parut putin cam cliche pentru zilele noastre. Stiu ca nu e neaparat corect sa judec lucrurile asa, pentru ca romanul a fost publcat acum peste 50 de ani, dar nu pot scapa de senzatia asta oricat as vrea. Totusi, mi-a placut enorm faptul ca sunt destul de multe referinte la trecutul omenirii care au fost gresite intentionat, mi-a placut ca tot ceea ce noi consideram fapte si istorie a devenit legenda o data cu scurgerea timpului. Nu numai ca face viitorul sa para mult mai veridic, dar toate ""scaparile"" m-au facut sa zambesc de fiecare data. Si la fel de simpatice mi s-au parut micile detalii care deja nu mai sunt plauzibile, cum ar fi muntii de carti si cataloage prin care cautau oamenii sai modul cum calculau traiectorii de mana in loc sa foloseasca un calculator. Toate aceste detalii sunt ca micile bucatele de ciocolata din prajiturele, sunt mici surprize care fac cartea mai frumoasa. Dar dincolo de toate aceste detalii, daca privesc imaginea de ansamblu... acesta e viitorul pe care un om si l-a imaginat cu jumatate de secol in urma! Sa incerci sa-ti imaginezi viitorul cu detalii din viata de zi cu zi e ceva minunat, sa reusesti sa scrii un roman plauzibil plasat cu mii de ani dupa era ta e grandios! E motivul pentru care iubesc literatura Science-Fiction si motivul pentru care o s-o consider intotdeauna cel mai frumos tip de literatura, cel care impinge imaginatia dincolo de toate limitele... Daca mi s-ar cere sa recomand un roman SF unei persoane curioase in legatura cu acest gen, alegerea mea este in continuare Sfarsitul Copilariei de Arthur C. Clarke, dar daca e cineva care vrea sa se apuce de citit literatura SF, dupa parerea mea primul pas e sa-l descopere pe Isaac Asimov, cu toate romanele sale. Fiecare carte semnata de el e o piesa dintr-un puzzle care o sa va lase cu gura cascata, mai ales ca e un puzzle care s-a alcatuit in multi ani, dar totusi se imbina atat de frumos... Pana la urma, cred ca opera lui Asimov e ca spatiul cosmic, care uimeste prin grandoare. Sau cel putin asa este pentru mine, pentru ca eu am un loc rezervat in topurile personale special pentru romanele semnate de Isaac Asimov. Da, ati citit bine, pentru ca e Craciunul si Mosul a fost generos anul acesta, sunt mai multi castigatori. Sau, mai bine zis, castigatoare :) Totusi, romanul merge la un singur participant, cel ales cu ajutorul , dupa cum am promis. Asadar, cartea Cassandrei Clare merge la Alexandra Marta (Alexa Ale) ! Mai departe, am un premiu pentru Oana Pauna (Nastya Paun) , care a avut curajul sa se inscrie prima la concurs! Exista un mit cum ca persoana care lasa comentariu nu castiga niciodata... ei bine, e cazul sa spargem ghinionul pentru anul care vine, asa ca Oana primeste in dar (Chimie perfecta #3) . In plus, Alexandra Antone (alexa ioana) primeste cartea pentru ca a avut cele mai multe comentarii inscrise in concurs. Felicitari fetelor! Astept cate un mesaj de la fiecare la adresa de e-mail , in care sa-mi spuneti numele vostru complet, adresa pentru livrarea coletelor si un numar de telefon. Felicitari si celorlalti pariticpanti si va mai astept pe toti pe blog, mai ales ca avem inca . De asemenea, pentru premiile suplimentare multumesc sponsorului blogului, libraria online , o librarie de unde va puteti comanda la preturi exceptionale si unde puteti gasi inclusiv . De asemenea, libris.ro este singura care ofera transport gratuit prin curier! Am preluat leapsa de la , careia ii multumesc pentru nominalizare :) 1) Ce personaj fictiv ai vrea sa-ti lase Mosu' sub brad? Un pui de lup stravechi, preferabil alb pentru ca Ghost e preferatul meu. (Daca n-ati prins referinta, apucati-va si cititi seria . Astazi!) Si daca trebuie sa fie un personaj relativ uman, atunci R Daneel Olivaw din cartile lui Asimov. Sau Doctor Who, versiunea lui David Tennant. Sau... Come on, nu ma pot hotari! Puiul de lup sa fie :)) 2) Ce personaj vrei sa saruti sub vasc? Clay din Luna Plina de Kelley Armstrong. Because of reasons ;) 3) In scrisoarea pentru Mos Craciun, care sunt cele cinci carti pe care vrei sa le primesti? Doar cinci? Bine, o sa ma chinui sa aleg... Puterea armelor de Joe Abercrombie (desi o sa-mi para rau ca termin seria Prima lege) Solaris de Stanislaw Lem Jack din sticla de Adam Roberts Ok, trisez si mentionez inca 3 in una: trilogia Jocurile Foamei pentru ca atunci cand am citit-o, imprumutasem cartile si acum vreau sa le detin, mai ales ca noile coperti sunt superbe! Si acum ca sa va oftic putin, va marturisesc ca toate titlurile de pe lista de mai sus le-am gasit azi sub brad :D 4) E Secret Santa la Hogwarts. Ce vrei sa primesti? O bagheta, doooh! Mai departe ma descurc eu :)) 5) Ai sansa sa petreci o zi cu personajele dintr-o carte si actorii care le interpreteaza in adaptarea cinematografica. Care ar fi acelea? Acum vreun an as fi ales personajele din Luna Plina fara sa stau pe ganduri, dar intre timp a inceput lucrul la un serial si am vazut cast-ul si... It's a big no-no for me :( Asa ca o sa aleg personajele si actorii din Jocurile Foamei , pentru ca Gale si Liam! (fangirling all the way!!) 6) Ce creatură fictivă ai vrea să îl înlocuiască pe Rudolph și să o întâlnești pe acoperiș? Un vultur urias din Stapanul Inelelor . Si as vrea sa-l si pastrez :)) 7) Care vor fi cele 10 personaje pe care le vei invita la petrecerea de ajunul Anului Nou? I-am mentionat deja pe Daneel, Doctorul, Clay si pe Gale... Ar mai fi Hook din serialul Once Upon a Time , Aral Vorkosigan din , Robb si Jon din , Logen Noua-degete din trilogia si toata petrecerea ar trebui sa aiba loc in biblioteca Bestiei de la Disney. Si ca bonus, sa cante Josh Groban! (dupa cum spuneam, fangirling all the way) 8) Ce personaj ar fi un Moș Crăciun ideal? Probabil Logen pentru ca sub toata masca lui de duritate, are o anume caldura. Plus ca traieste in Nord, deci se potriveste cu mitul :D Sper ca v-au placut raspunsurile mele :) Leapsa merge mai departe la toti bloggerii care o vad, ca un fel de cadou de la mine pentru voi :) Craciun fericit! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=01-2014,"O să trișez și o să scriu puțin pe blog, deși nu s-a încheiat încă sesiunea. Dar merită, serios, pentru că trebuie neapărat-neapărat să vă anunț că așteptarea aproape s-a încheiat și că pe 4 februarie se lansează volumuuuuuul dooooooooi! Mai exact, volumul doi din seria Dincolo de moarte de Adina Speteanu!! Ziua nu e aleasă întâmplator, pentru că este chiar ziua de naștere a autoarei. Dar Adina a ales să ne facă nouă, cititorilor, un cadou. Partea proastă este că, la cum o cunosc eu, și volumul doi o să se termine tot cu un cliffhanger . „Natalia a acceptat să lupte de partea lor. Însă ce nu știe este că alegerea ei duce la consecințe la care nu s-ar fi gândit niciodată, mai ales când familia ei pare să fie mai implicată decât și-ar fi dorit. Dragoș nu intenționează să îi permită să se apropie de Strygorra și de statutul pe care destinul i l-a oferit. În același timp, informații din trecutul agitat al nemuritorilor se întorc să îngreuneze misiunea pe care Natalia trebuie să o ducă la final. Presată de evenimentele care îi pun în pericol pe cei dragi, Natalia înțelege că singura șansă de izbândă sunt forțele ei proprii. Este singură într-o luptă din calea căreia nu poate fugi odată ce a călcat în lumea nemuritorilor. Iar legenda pe care o întruchipează devine mai vie cu fiecare secundă. Secrete ce ar fi trebuit să rămână ascunse pe vecie revin în lumea umbrelor, unde răul domnește de secole. Uneori, să fii cel ales nu este cel mai fericit lucru care ți se poate întâmpla.” - Dacă vreți să citiți mai mult, găsiți și un fragment . Abiaașteptabiaașteptabiaașteeeeept! Sunt extrem de entuziasmată de fiecare dată când Adina anunță o lansare pentru că nu numai că mă bucur enorm pentru ea, dar știu că o să am și ocazia să citesc o poveste genială :) Fie că mă credeți pe cuvânt sau nu, vă invit să citiți și să vă convingeți singuri, mai ales dacă v-a placut primul volum. Și, desigur, vă invit și la lansare, care are loc marți 4 februarie, la ora 18:30 la ceainăria La un Ceai (am mai fost pe la ei, e un local superb, cu o atmosferă care invită la relaxare și, desigur, la lectură!) ...Jana se transformă . Parcă așa era melodia lui Mărgineanu, nu? Ei bine, nici Ghanda nu e moartă, deși n-a(m) mai scris un cuvințel de o căruță de vreme. Nu, Ghanda se transformă, rezultatul semănând foate mult cu imaginea asta: Drăguț, feeric, „cititoresc”? Da' de unde! Dacă mă compar cu personajul din poză, atunci cartea care mai are puțin și mă transformă în plăcintă e de fapt un manual de analiză matematică, iar motivul pentru care je (adică tipa din poză) luminează un singur rând și pare că va sta o vreme citindu-l este că timpul de procesare pentru o singură formulă e mult mai îndelungat decât pare... Și pare enorm, deci in realitate se poate spune că tinde spre infinit. Bun, lăsând termenii matematici la o parte, urmează să intru în prima mea sesiune. Ultimele săptămâni n-au fost nici ele floare la ureche pentru că am avut de încheiat situația pe la materiile care nu au examene în sesiune, chestie care seamănă surprinzător de mult cu finalul de semestru din liceu, când toți profii se prindeau că nu avem destule note și se apucau să dea lucrări, să asculte, să ceară proiecte etc. Diferența dintre liceu și facultate e mai mult de terminologie... și sunt extrem de mulți termeni! Verificarea scrisă e altceva decât examenul, pentru că examene sunt doar în sesiune, și există și colocvii, care de fapt nu sunt verificări scrise. Și nici laboratorul și seminarul nu-s tot una, însă n-am reușit să mă prind dacă „asistent” și „laborant” sunt sinonime. Oricum, numai cursul ramâne curs indiferent de circumstanțe :)) Bine, diferențe între liceu și facultate sunt mai multe, cea mai frumoasă fiind că scade simțitor numarul de materii... hai să nu le zic inutile, să le spun „fără legatură cu domeniul de interes”. Iar cele care se încadrează totuși în această categorie pot fi mult mai ușor ignorate. Revenind totuși la sesiune, deși sunt convinsă că o să supraviețuiesc și deși deocamdată sunt destul de încrezătoare că o să ies neșifonată, sunt la fel de convinsă că de mâine, când o să mă pun cu burta pe carte, optimismul o să sară pe geam și o să moară rapid, iar eu o să mă transform într-un ghem de frustrare, stres și panică, ghem cu o formă vag umanoidă. Probabil o să-l pot parafraza pe Tony Stark în dimineața majorității examenelor: Pe scurt, până pe 6-7 februarie, nu cred că o să mai bat câmpii pe-aici. Dacă totuși se întampla, shame on future me, you should be studying ! Oricum, dacă o să am puțin timp liber, în acele secunde o să-mi fie dor de voi și de blog :)) Înainte de toate, vreau să vă mulţumesc tuturor celor care v-aţi înscris la , mi-a făcut plăcere să vă citesc răspunsurile și vă mai aştept pe blog! Ca să n-o lungesc, premiul merge la Diana NM . Felicitări! O să te rog să-mi trimiţi un e-mail cu numele, adresa de livrare şi numărul tău de telefon la . Felicitări tuturor participanților şi multe mulţumiri pentru ocazia de a organiza acest concurs. Găsiţi la ei întreaga trilogie , acum cu 20% reducere pentru întreg setul şi cu 15% reducere pentru volumele individuale. Ştiu că majoritatea bloggerilor au scris deja despre anul care a trecut şi şi-au făcut deja topurile de cărţi şi de filme care i-au impresionat în 2013. Am scris și eu câte ceva ieri, dar am vrut să „reciclez” , adăugându-i încă o întrebare ca să se potrivească numărul provocărilor cu numărul anului care vine. De asemenea, am vrut s-o completez chiar în prima zi a anului, în ideea că poate transform leapșa asta în tradiţie :) 1) Care este cea mai fericită amintire din anul 2013? Momentul în care am aflat că am intrat la facultate. Examenele de admitere au fost de departe cele mai intense momente ale anului trecut pentru că, emoţional vorbind, m-am stresat enorm pentru ele, am depus mult mai mult efort decât pentru BAC sau pentru orice altceva. Dar atunci când am aflat că am reuşit, am simţit că tot efortul a meritat cu vârf şi îndesat. 2) Care e cel mai trist lucru care ţi s-a întâmplat anul trecut? Terminarea liceului. N-aş vrea s-o iau de la capăt, dar au fost 4 ani extrem de frumoşi şi mi-e dor de mulţi oameni din liceu. Iar balul de absolvire a fost heartbreaking . 3) Care este cuvântul care rezumă cel mai bine anul care abia s-a încheiat? Cred că schimbare ... Nu ştiu cât de mult m-am schimbat eu, dar s-au schimbat destule :) 4) Ce dorinţă ţi s-a împlinit anul trecut? Despre facultate deja am vorbit, aşa că o să mă refer la transformarea prin care a trecut blogul, pentru că acum simt că mă reprezintă mult mai mult decât înainte, îl simt mult mai al meu . 5) Care este realizarea pe care nu vrei s-o uiţi? Am fost prima dată la patinoar şi mi-a plăcut enorm! Am tot evitat anii trecuţi să merg pentru că asociam gheaţa cu membre rupte, însă anul acesta am reuşit să depăşesc momentul... şi nu mi-am rupt nimic! 6) Câte cărţi ai citit anul trecut? Conform , au fost 92, dar vreo 10 din ele sunt revistele , așa că aș spune că am citit cam 80 de cărți. 7) Care a fost cea mai bună carte citită în 2013? Hm... Ca de obicei, mi-e greu să nominalizez una singură. Oscilez intre multe titluri bune, dar am reuşit să reduc numărul la două, între care pur și simplu nu pot alege: de Michael Hăulica şi de George RR Martin si Lisa Tuttle. 8) Dar autorul care te-a impresionat cel mai mult? . Pentru că nu mă aşteptam să-mi placă atât de mult vreo carte din genul horror şi cu atât mai puţin să găsesc un roman în care să-mi subliniez o gramdă de fraze și fragmente, mai ales având în vedere că media de citate pe care le notez undeva, în cazul meu, e de maximum unul per carte. 9) Care carte citită anul trecut ţi-a displăcut/te-a dezamăgit cel mai tare? Creatura de Nely Cab. Încă nu înţeleg de ce ar publica cineva o asemenea poveste plină de abuzuri deghizate sub denumirea de „dragoste”. Mai ales că teoretic, publicul acestei cărți e format din tineri, care ar putea ajunge să considere că un asemenea comportament e ceva normal! Mă revoltă nu doar existența cărții, dar și faptul că romanul a fost tradus... Risipă de copaci, serios! 10) Care este cel mai bun film pe care l-ai văzut în 2013? . Mi-a plăcut şi , dar parcă Ender a fost mai impresionant. 11) Care este cea mai frumoasă melodie pe care ai descoperit-o în 2013? Josh Groban - Brave , care cred că va deveni melodia mea motto pentru anul care vine. 12) Regreţi ceva de anul trecut? Doar faptul că am insistat prea tare să păstrez în viaţa mea o persoană cu care nu mai aveam de mult nimic de împărţit. 13) Ce ai învăţat din experienţa adunată în anul care s-a încheiat? Că oricât de obositor sau frustrant ar fi, atunci când faci ceea ce iţi place, în final merită şi tot efortul o să-ţi fie răsplătit. Bonus: 14) Scrie o dorinţă pentru anul 2014. Îmi doresc să mă apuc în sfârşit să folosesc nenorocitele astea de diacritice şi atunci când scriu pe net. Şi sper ca până la anul să reuşesc să scriu cursiv folosindu-le, în loc să pierd minute bune înjurând tastatura pe care aproape niciun semn/simbol nu mai e la locul lui... Dau leapşa mai departe oricui o vrea, fără nominalizări. Şi vă urez la mulţi ani tuturor! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=02-2014,"În primul rând, vreau să le mulțumesc tuturor celor care s-au înscris la . Ca de obicei, mi-a plăcut să vă citesc comentariile; acum știu de ce cărți trebuie să mă feresc dacă nu am starea potrivită... sau, din contră, ce cărți să caut atunci când am chef de o poveste dulce-dulce :) Am ales câștigătorul cu ajutorul , așa că exemplarul din romanul de Guillaume Musso merge la Lupu Diana . Felicitări! O să te rog să-mi trimiţi un e-mail cu numele, adresa de livrare şi numărul tău de telefon la . Mulțumesc pentru ocazia de a organiza acest concurs! Cred că fiecare cititor s-a trezit cel puțin o dată în fața unei cărți care i-a plăcut, însă despre care crede că nu e privită cu ochi buni de către „restul lumii”. De aici cred că s-a născut termenul de plăcere vinovată. Am și eu câteva cărți în această categorie și pentru că ele se potrivesc perfect în clișeului februarie e luna iubirii , Dragobetele mi s-a părut ziua perfectă în care să povestesc puțin despre ultima carte de acest gen pe care am citit-o, . El e Tavis Maddox, tipul în jurul căria roiesc toate fetele. Un băiat „sculptat” și rebel care concurează noaptea în cardul unor lupte ilegale, pe care le câștigă de fiecare dată. Ea e Abby Abernathy, fata care a lăsat în urmă un trecut întunecat, încercând s-o ia de la capăt în rolul fetei cuminți. Atunci când Travis începe să-i acorde atenție, rațiunea îi dictează lui Abby să se țină la distanță, știind că o relație cu Travis se încheie imediat după prima partidă de sex. Însă în loc să devină iubiți, cei doi devin prieteni. Astfel, Travis începe să se schimbe pentru a deveni demn de ea, în timp ce Abby învață să accepte faptul că nu te poți împotrivi sentimentelor... și că mai devreme sau mai târziu, trecutul te ajunge din urmă. Există relații normale, care dau bine în unele cărți dacă sunt folosite în mod inspirat. Există relații abuzive, care sunt ok în cărți numai dacă „abuzatul” ia măsuri și iese din relație. Și există și relații de codependență despre care mă cam lasă rece dacă sunt ok sau nu în cărți, pentru că îmi place la nebunie să citesc despre ele! O astfel de poveste o să facă parte dintre plăcerile mele vinovate aproape întotdeauna, pentru că într-o astfel de relație, puterea pe care o au cei doi îndrăgostiți unul asupra celuilalt e ceva minunat și înfricoșător în același timp. De fapt, relația lor e o monedă care se răsucește fără oprire, având pe o față durerea și pe celalată fericirea. Rezultatul, de obicei, e un superb dezastru. (Titlul original al cărții era Beautiful Disaster, deși mi se pare un titlu mai potrivit cu această poveste.) Asttfel de povești îmi plac și mai mult atunci când, la început, cei doi refuză să vadă adevărul, refuză să vadă cum acțiunile ceiluilalt îl rănesc pentru că e deja îndrăgostit. Și e extrem de amuzant cum două orgolii cât casa duc la niște certuri de proporții în urma cărora amândoi devin niște cățeluși triști care își neagă în continuare sentimentele. Adorabil! Desigur, e nevoie de orgolii cât casa la amândoi, ca să nu cedeze mereu doar unul dintre ei. Altfel se duce de râpă echilibrul și relația devine una abuzivă. Dar ceea ce mi-a plăcut în mod deosebit la romanul acesta și ceva ce nu cred că am mai întâlnit este faptul că „proba” la care e supusă relația protagoniștilor, acel moment în care ei se despart pentru a realiza că de fapt nu pot trăi unul fără celălalt, nu e cauzată doar de unul dintre ei. De obicei, era vorba despre trecutul unuia dintre cei doi, despre un mare secret pe care unul nu îl poate mărturisi sau ceva asemănător. În cazul acesta, însă, e vorba de două „probe”, una generată de el și una generată de ea. Asta a adus un plus de echilibru, care mi se pare fundamental în astfel de povești. Nu vreau să spun că susțin astfel de relații, dimpotrivă. De cele mai multe ori, sunt complet dezastruoase pentru cei implicați și sunt de fiecare dată complet nesănătoase. Dar e super distractiv să citesc despre ele. Și cred că îmi plac tocmai pentru că trebuie să păstreze un echilibru, trebuie ca cei doi să se rănească reciproc și să se aline reciproc într-un mod în care să fie clar că sunt amândoi și agresori și victime (again, super nesănătos) . Altfel, devine clar că e o relație abuzivă și nu despre asta vreau să citesc. Așadar, dacă aveți peste 16 ani și vă plac poveștile în care un el și o ea își găsesc jumătatea perfectă fără de care respiratul nu mai are sens, pentru că dezvoltă o obsesie unul pentru celălalt, atunci e un roman pe care vi-l recomand. ... e genială! M-am tot întrebat dacă să încerc s-o rezum fără spoilere pentru cei care n-au citit niciun volum din serie. Dar mi-ar fi greu să nu fac nicio referință la momente cheie din volumele 1 și 2 (ale căror recenzii le găsiți și ) . Multe dintre evenimentele din cărțile anterioare au schimbat modul de gândire al unor personaje, așa că ar fi trebuit să le menționez. Însă am decis că n-are sens să încerc să rezum în vreun fel awesomeness -ul poveștii din volumul 3 al trilogiei . Deci puneți mâna și citiți romanele astea, pentru că se încadrează lejer în categoria „bijuterii literare”. Joe Abercrombie este un scriitor nu doar extraordinar de bun, dar și extraordinar de șmecher. L-am detestat cu pasiune aproape tot volumul acesta și zău că mi-a plăcut s-o fac. Jos pălăria în fața lui! Totuși, asta nu înseamnă că să citesc romanul acesta n-a fost incredibil de frustrant. Omul ăsta m-a ținut trează nopțile, pentru că nu suportam să-mi știu personajul preferat în pericol! M-a ținut cu cartea lipită de degete și cu ochii lipiți de carte. M-a făcut să tresar de durere și să mârâi de frustrare. M-a făcut să strig la o carte. Și, mai presus de toate, m-a făcut să iubesc un personaj timp de două volume, pentru ca acum să-l târască prin toate situațiile limită imaginabile. Și acum îmi vine să țip când îmi amintesc câte a putut să-i facă lui Logen! Nici măcar un final fain nu i-a putut oferi... I-a oferit în schimb un nenorocit de final realist. (Logen are o vorbă pe tot parcursul cărții, spune mereu că un om trebuie să fie realist, așa că e destulă ironie în final...) Totuși, mi-a plăcut cartea. Enorm. Inclusiv finalul. A trecut prea mult timp de când am fost atât de implicată într-o poveste și acum îmi dau seama că mi-a lipsit senzația. Și oricum, n-au fost doar părți frustrante. Au fost și unele deosebit de amuzante. Pe unele chiar le-am prezis, însă atunci când am dat pagina și am avut dreptate, nu mi-a displăcut, nu mi s-a părut că romanul ar fi previzibil, ci am râs cu poftă. Pentru că una e să simți că urmează ceva, alta e să „vezi” cum tuturor personajelor le cade fața când se întâmplă, cum le stă mândria în gât în timp ce li se surpă poziția privilegiată de sub ei. Mai ales când îi consideri niște puturoși nenorociți care și-o merită :) În special Jezal a fost un excelent furnizor de umor pentru că în final, el primește ce și-a dorit din totdeauna... Doar că lucrurile nu sunt deloc așa roz pe cum credea. Ba mai mult, după călătoria alături de Bayaz, nici măcar nu-și mai dorea aceleași lucruri. Și așa am ajuns la Bayaz, unul dintre cele mai interesante personaje, cel care demonstrează cel mai mult cât de înșelătoare e povestea. Îmi aduc aminte că în primul volum, îl comparam cu Gandalf, mi se părea un bătrân mag bun în esență, care chiar vrea să salveze lumea de rău. Ha-ha, nici gând! He's a creepy bastard , atât o să spun ca să nu dau spoilere. Creepy, creepy bastard. .. De fapt, cam așa e întreagul roman, de altfel. Sau poate nu chiar creepy , cât brutal. Nu doar brutal de sincer, ci brutal punct. Îmi amintesc cât de drăguț mi s-a părut primul volum, credeam că mă așteaptă o trilogie fantasy în care binele luptă cu răul, iar coperta mi se părea mult prea morbidă. Nici măcar nu înțelegeam de ce seria era considerată dark fantasy . Little did I know ... Nu știu câți dintre voi ați comentat la școală cartea Ultima noapte de dragoste, întâia noapte de război , dar romanul „camilpetrescian” (Doamne, cât am urât cuvintele astea inventate...) a fost glorificat și răs-glorificat la orele de română pentru că demitiza războiul și îl prezenta ca pe ceva nașpa, cum și este. Ei bine, Camil Petrescu e mic copil pe lângă Abercrombie. Un soldățel înfrigurat și prost echipat e egal cu zero comparativ cu măcelul descris în Puterea armelor . Mațe scoase în stânga și în dreapta, membre retezate peste tot, dinți scoși cu puterea pumnului în figură, răni cusute cu ac și ață, fără anestezie. De asemenea, pe lângă secvențele de războiu sunt și scenele cu torturile din subsolurile Casei Întrebărilor. Degete tăiate cu satârul, cuie bătute în mâini, astea sunt încălzirea... Doare numai să citești despre ele. Și dacă mai pomenesc și despre oameni care își ucid prietenii în vâltoarea luptei sau despre cum unii mor din greșeală, căzând în propriile arme, 'nea Gheorghidiu poate să se ducă acasă și să-și lingă rănile, deoarece a fost învins din toate punctele de vedere. Asta așa, ca să mă răzbun pentru că a trebuit să-i îndur lamentațiile de-a lungul liceului :)). Acum că mă gândesc, aș vrea să-l văd câteva minute în vreuna din situațiile-limită din romanul lui Abercrombie. Deși probabil ar rezista doua rânduri înainte să-i împrăștie careva creierii. (Da, atât de tare l-am urât!) Oricum, cartea e genială. Cea scrisă de Joe Abercrombie, adică. O recomand oricui sărit de 14 ani, indiferent de stomac, pentru că nici eu nu credeam că rezist citind așa ceva, și totusi nivelul de brutalitate crește ușor, pe nesimțite și în final, înțelegi că e normal să fie acolo. Mie nu-mi plăceau filmele horror pentru că mi se părea că violența e gratuită, însă aici e necesară. Trebuie să fim realiști, nu? Și adevărul e că războiul e exact așa, dur și sângeros, și în final ajungi să te întrebi de ce fac oamenii așa ceva... Spuneam că am crezut la început că seria e despre lupta binelui cu răul. De fapt, răul cel mai mare luptă cu răul cel mai mic și uneori ajungi să te îndoiești și de asta. Sunt momente în care înțelegi că indiferent ce personaj îți place, omul e un ucigaș fără pereche și te întrebi cum de poți să ții cu el... Dar diferența dintre cei de partea cărora ești și ceilalți e că „ai tăi” sunt scârbiți de ei și de faptele lor, că ei vor să se schimbe, dar lumea în care trăiesc le oferă o singura alternativă la măcel: moartea. Așa că ei sunt într-adevăr răul cel mai mic și cei care ar putea să schimbe ceva în final. Genială carte, genială . Realistă până la final. Mi-e imposibil să găsesc vreun motiv pentru care cuiva ar putea să nu-i placă. Sau chiar dacă poate nu le-ar plăcea războiul, finalul sau anumite personaje, nu cred că poate cineva să conteste genialitatea cărții. Vă provoc să încercați! Am găsit această leapșă chiar la sursă, pe blogul și mi s-a părut drăguță. Așa că m-am apucat de aberat, iar rezultatul îl puteți citi mai jos. Vă avertizez, totuși, că s-ar putea să aflați că sunt chiar mai obsedată de cărți decât credeați. You have been warned! 1. Când mă uit spre biblioteca mea... îmi doresc să pot să stau să citesc până când n-o să mai am în bibliotecă nicio carte necitită care să se uite la mine cu ochișori de cățeluș trist, implorând atenție. Adică îmi doresc să pot citi pentru tot restul vieții, pentru că întotdeauna aduc mai multe cărți acasă decât apuc să citesc. 2. Atunci când cineva îmi vorbeşte în timp ce citesc... am nevoie de toată stăpânirea mea de sine ca să nu-i arunc cartea în cap. Bine, în general, mă ajută să mă abțin faptul că am în mâini o carte bună, pe care mi-e milă s-o folosesc pe post de armă albă. Dar atunci când citesc, lumea reală dispare, așa că nu sunt cea mai prietenoasă persoană atunci când sunt forțată să revin la realitate. Tocmai de asta, prietenii mi-au cumpărat un semn de carte pe care scrie Quiet, please, I'm reading! Nu de alta, dar semnul e, totuși, ceva mai politicos decât mine :)) 3. Când deschid pentru prima dată o nouă carte... plonjez direct în noua lume care se întinde sub ochii mei. 4. Atunci când păşesc într-o librărie... îmi aud portofelul urlând Nuuuuuuu! , măcar așa, preventiv :)) Nu plec întotdeauna cu o carte dintr-o librărie, deseori prefer să le comand de pe net sau să le cumpăr de la târguri de carte, dar în librarii îmi alcătuiesc lista de to read care e întotdeauna înfricoșător de lungă. Și portofelul meu știe asta. 5. Când mi se pune pata pe o carte... dacă deja o am și m-am apucat de citit, atunci o zi-două nu fac nimic altceva decât să citesc. Dacă încă nu o am, atunci fac tot posibilul să pun lăbuțele pe ea cât mai repede, ca să pot să stau o zi-doua citind-o. 6. Primul lucru pe care îl fac după ce termin de citit un roman... mă holbez la coperta a patra câteva clipe, până când procesez faptul că povestea s-a terminat și că e cazul să mă întorc la realitate :( 7. Cred că un blog bun de cărţi este acela care... nu conține ceea ce eu numesc articole „goale”, adică doar o copie a descrierii unui roman, doar o melodie, doar o copertă, doar o poză etc. Întoteauna apreciez bloggerii care adaugă câteva cuvinte personale, măcar o frază-două. 8. Atunci când îmi cumpăr cărţi le aleg pe baza... descrierii de pe coperta a patra sau în funcție de autor. Țin să spun că nu aleg niciodată după copertă și că deși nu condamn pe nimeni care face asta, nu prea sunt de acord cu criteriul acesta. Totuși, atunci când coperta are legătura cu povestea, cartea crește în ochii mei. Doar că pot aprecia legătura asta doar după ce am citit povestea, deci la mult timp după ce am cumpărat cartea. 9. Atunci când îmi aleg viitoarea lectură mă bazez pe... în ultimul timp, pe gradul de vinovăție pe care îl simt dacă o amân. S-au adunat mai multe cărți necitite decât am mai avut vreodată, așa că atunci când am puțin timp, o aleg pe cea pe care pur și simplu nu mă mai lasă inima s-o mai amân. 10. Când o carte nu mă prinde de la început şi o citesc greu... nu mă ating de altceva până n-o termin și, în general, caut o zi în care să n-am altceva de făcut ca s-o termin odată, să scap de ea. Urăsc să nu duc o carte la bun sfârșit, am doar câteva la care am renunțat definitiv. Cred că le pot număra pe degetele de la o mână și chiar și așa, cel puțin într-un caz, vreau să încerc din nou. Totuși, dacă primul volum dintr-o serie nu-mi place, nu mă mai ating de al doilea. Masochismul meu are niște limite, până la urmă :)) 11. Cred că atuul blogului meu constă în... faptul că e personal. În fiecare articol încerc să las măcar o părticică din personalitatea mea la vedere, încerc să prezint totul din perspectiva mea, să-mi scriu părerile sincere. N-a fost așa de la început, mai ales că blogul a debutat cu o echipă în spate. Și chiar și printre vechile mele articole sunt destule articole „goale”, însă mi-am dat seama destul de repede că nu asta vreau de fapt, că nu asta e rețeta corectă și o dată ce am căpătat mai multă putere de decizie, am renunțat la ele. 12. Atunci când trece o perioadă mai lungă de timp în care nu citesc... numărul cărților pe care vreau să le citesc crește exponențial, pentru că indiferent de cantitatea de timp liber, întotdeauna cumpăr cărți. De asta atunci când în sfarșit găsesc timpul necesar ca să mă apuc de un roman, pierd cel puțin un sfert de oră încercând să mă hotărăsc de care să mă apuc (vinovăția de care vorbeam mai sus nu e neapărat cel mai bun criteriu de selecție!) 13. Legat de obsesia mea pentru cărţi, părinţii... mă susțin. Pe tata îl cam deranjează faptul că pasiunea mea ocupă din ce în ce mai mult loc (deși am un e-reader, n-am de gând să renunț la cărțile tipărite) Dar în rest, amândoi sunt destul de încântați de obsesia mea. 14. Pentru mine, un roman bun e... o poartă spre altă lume, o lume pe care atunci când termin romanul, simt nevoia s-o revizitez mai devreme sau mai târziu. 15. Am o atracţie puternică pentru personajele... witty . Adică oamenii care au întotdeauna o replică inteligentă. În plus, îmi plac enorm personajele care prețuiesc onoarea (indiferent dacă îi omoară GRR Martin sau nu) și am o slăbiciune pentru personajele masculine care își pun perechea pe primul loc. 16. Pentru mine, o carte este... Deja am spus de porțile spre alte lumi, deci cât de ciudat e dacă spun „totul”? E o aventură frumoasă, un prieten bun, un bătrân înțelept, o evadare, o poveste de dragoste, o lecție de viață... e orice ai nevoie, sufletește vorbind. E o întreagă viață prinsă între două coperte. E magie pură. 17. Dacă cineva îmi cere cu împrumut cărţi... depinde. De multe chestii. În primul rând, depinde de persoană, nu împrumut cărți oricui. Îmi place să fiu relativ sigură că o să primesc romanul înapoi în aceeași stare ca atunci când l-am dat. N-am avut probleme până acum, cu o excepție. A fost un singur caz în care am rugat pe cineva să primească pentru mine o carte alături de comanda ei și când mi-a adus cartea pe care o primise nouă și pe care eu încă n-o atinsesem, jumătate din ea era barbar îndoită... Mai mult decât atât, depinde de carte. Sunt bijuterii pe care n-am să le scot din casă nici plătită. În astfel de situații, sunt de speriat. Spre exemplu în cazul seriei , din fericire, pe lângă exemplarele mele paperback, am câștigat seria și în format hardcover, așa că doar acele exemplare le împrumut. Dacă nu le aveam, nu împrumutam seria asta, punct. Există cărți pe care pur și simplu nu le pot împrumuta. 18. Atunci când aflu că un roman va fi ecranizat... Dacă nu v-am speriat de moarte până acum, ei bine, pregătiți-vă, pentru că în cazul ecranizărilor, sunt super-ciudată! În primele clipe, mă bucur, pentru că o ecranizare îmi oferă șansa să retrăiesc o poveste fără să trebuiască s-o recitesc, plus că am ocazia s-o văd din perspectiva altcuiva. Apoi se anunță cast-ul și îmi vine să mă duc să le bag cartea pe gât tuturor celor implicați în ecranizare pentru că nu mi se pare că personajele seamănă cu cele din carte. Apoi văd trailerul și aici depinde: ori sar în sus de fericire pentru că pare că respectă cartea, ori mă resemnez că au măcelărit o poveste bună pentru că trailerul nu se ridică la înălțimea așteptărilor mele. Și apoi, când în sfârșit văd filmul, dacă îmi place, le iert tot tuturor și dacă nu, mă oftic rău. Și dacă mi-a plăcut filmul și cineva îndrăznește să-l critice, ori îi ignor și părerea mea despre respectiva persoană o ia la vale, ori îl/o combat cu pasiune. Dar dacă, Doamne ferește, e vorba de un serial, e și mai rău! Dacă primul episod e dezamăgitor, o să mă uit totuși și la al doilea, și la al treilea și abia apoi îmi dau seama dacă renunț sau nu... Unele au totuși șansa să crească în ochii mei. Spre exemplu, am început să mă uit la Bitten și deși la început îi detestam pe producători pentru alegerea lui Clay, care nu seamănă cu cel din capul meu (pe care, dintre toate personajele masculine din cărți, am cel mai mare crush) . Însă acum, după vreo șase episoade, mi-am dat seama că actorul chiar a reușit să-mi intre pe sub piele... 19. Atunci când cineva spune despre o carte pe care am iubit-o că e proastă... e mort în ochii mei. Really, n-o să-i mai recomand niciodată o carte, o să contest mental orice carte despre care spune că e bună și n-o să-i mai povestesc niciodată despre un roman care mi-a plăcut. Unor persoane apropiate le dau voie să spună că lor nu prea le-a plăcut, dar nimeni nu are voie să spună despre o bijuterie că e proastă. 20. Oamenii care nu citesc... sunt niște oameni incredibil de triști, de care îmi e extrem de milă, pentru că, parafrazându-l pe George RR Martin, ei sunt condamnați să trăiască o singură viață, în timp ce un cititor trăiește sute sau mii de vieți mult mai interesante decât banala realitate. 21. Cred despre cărţile scrise de scriitorii români... că depinde (începe să-mi placă răspunsul ăsta!) Dacă e vorba de vreo carte studiată la orele de română de la școală, cred că sunt mult prea lăudate și că deseori, comentariile sunt mai bune decât cartea. Nu o dată am fost dezamăgită atunci când, după ce mi s-au vârât pe gât niște comentarii interesante, am descoperit că povestea e mult, mult, muuuuult mai slabă, ca să nu spun proastă. Sau ba da, am s-o spun: unele au fost proaste. In my humble opinion , chiar proaste rău. Dar dacă e vorba de scriitorii români pe care i-am citit eu pentru că am vrut, fără să le facă reclamă mincinoasă vreun „mare” critic, atunci cred că majoritatea sunt geniale și că sunt destule care ar avea un succes nebun și pe plan internațional. 22. Dacă ai avea şansa să te căsătoreşti cu un scriitor/o scriitoare acela/aceea ar fi... Asta e una grea... Nu știu dacă aș rezista să mă căsătoresc cu vreunul. Cred că e greu să trăiești cu astfel de oameni în general și cred că mie mi-ar fi și mai greu. În primul rând, eu am nevoie de atenție destul de mult. Ori, atunci când un scriitor se apucă de scris, trebuie să fii nebun ca să-l scoți din lumea lui. Și în plus, nu știu dacă aș rezista să nu stau pe capul lui să-mi arate ce a scris, și unii poate nu suportă să discute despre opera lor până nu e gata... Firea mea de romantică incurabilă tinde să creadă că dacă e iubire la mijloc, nu m-ar deranja dacă ar fi vorba de un scriitor și i-aș suporta munca, iar latura mea de cititoare obsedată crede că ar fi tare interesant să trăiesc cu un autor, dar la cum mă cunosc și la ceea ce știu despre scriitori din zvonuri și interviuri, nu cred că aș face față într-o relație pe termen lung... Și dacă ar fi totuși să aleg un autor... am eu ceva în minte, dar nu e suficientă o leapșă, fie ea și indiscretă, ca să vă dau un nume. [[ I'm mean and I know it! Deal with it :)) ]] 23. Părerea mea despre cititoarele electronice este... că sunt ok. Îmi plac mai mult cărțile tipărite, dar au și cele electronice avantajele lor. 24. Cred despre leapşa indiscretă... că e foarte faină! M-am distrat completând-o și descoperind că sunt mai ciudată decât credeam :)) Vă încurajez pe toți s-o preluați, merită să vă distrați răspunzând, chiar dacă în final alegeți să n-o publicați. Daaar dacă aveți prieteni care nu citesc, nu le arătați răspunsurile, totuși. Unii probabil s-ar speria :)) Ieri seară am fost cu câțiva colegi la Teatrul de pe Lipscani, la spectacolul Necuvinte în regia lui Adrian Nour. A fost prima dată când am participat la un spectacol de pantomimă, așa că nu prea știam la ce trebuie să mă aștept, însă am plecat de la teatru plăcut și profund impresionată. E ciudat că trebuie să mă folosesc tocmai de cuvinte ca să încerc să povestesc experiența, pentru că ele nu prea își au locul. Necuvinte e un spectacol gândit ca un colaj de momente mai mult sau mai puțin independente, scurte momente efemere prinse în lumina reflectorului, dispărând imediat ce se stinge lumina. Unele sunt comice, altele sunt serioase sau profunde, unele spun ceva despre societatea în care trăim, altele sunt complet absurde, la unele ești spectator, altele sunt interactive, unele fac referință la tradițiile românești, altele sunt pur occidentale... E câte puțin din toate și câte ceva pentru fiecare. E greu să nu găsești un moment care să-ți fi plăcut, un moment care să te facă să râzi sau un moment în care să te simți atins de adevărul profund pe care tocmai l-ai văzut desfășurându-se în fața ta. E un spectacol frumos, diferit, unic. E un spectacol pe care l-aș revedea cu plăcere. E un spectacol la finalul căruia mă usturau palmele. Eu zic că merită! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=03-2014,"Am încă de astăzi de dimineață un chef nebun să scriu, însă aveam o lipsă totală de idei, mi se părea că nu mi se leagă cuvintele unele de altele. Asta până când mi-a dat mama să ascult CD-ul aniversar al celor de la Taxi, care a apărut astăzi împreună cu un ziar. Am aruncat o privire rapidă peste lista de melodii și am dat peste câteva titluri pe care le iubesc, așa că m-am apucat să ascult tot albumul. Și printre altele, am reascultat Tăcerea din ochi , care e o adevărată bijuterie! Mi-am amintit de prima dată când am ascultat-o, atunci când i s-a lansat și videoclipul. Nu mi-e rușine să spun că am plâns încă de la primele note și mult după ce se terminase melodia. Mi-e foare greu să-mi explic faptul că ceva atât de îngrozitor de trist și de îngrozitor pur și simplu poate fi frumos nu în sine, ci prin faptul că transmite sentimente atât de puternice, precum furie, revoltă, neputință... Poate sunt eu prea emotivă, dar chiar și așa, combinația dintre melodie și videoclip e artă în adevăratul sens al cuvântului. Tocmai de asta am ales să nu scriu niciun cuvânt în titlu, pentru că asta a fost reacția mea după ce s-a terminat melodia: am rămas fără cuvinte. Alex era un tânăr ca oricare altul, până când s-a implicat într-o mișcare anti-comunistă și a fost capturat de Securitate. Condamnat la moarte, i s-a oferit totuși o ultimă alternativă: poate deveni membru al SSO. Dorința de a trăi îl face să accepte să fie recrutat și tot ea îl ajută să treacă de perioada antrenamentului. Însă la final, vechiul Alex e doar o amintire îndepărtată, noul Alex fiind doar o mașină de ucis subordonată SSO, căruia la un moment dat, i se cere s-o seducă pe Alina Marinescu, întorcând-o împotriva regimului pentru a putea fi arestata și apoi recrutată la rândul ei. Deși se îndrăgostește de ea, Alex îi schimbă destinul, aducând-o și pe ea în iadul lui personal. Însă Alina nu poate fi frântă cu ușurință, așa că Alex se vede nevoit să facă tot posibilul pentru a-i salva sufletul. Menționez încă de la început că e o carte plină de acțiune, așa că dacă asta căutați, ați dat peste potul cel mare. În cadrul recenziei, însă, am să mă concentrez pe latura umană a lumii spionilor în care suntem introduși cu brutalitate încă de la primele rânduri. Fiind primul volum dintr-o serie, prezentarea personajelor și a destinelor lor s-a putut desfășura temeinic, am putut asista la modificarea personalității lor celulă cu celulă, gând după gând, în special în cazul lui Alex. Forța mentală de care a fost nevoie pentru a nu renunța în ciuda tuturor atrocităților la care e supus, începând cu tortura fizică și încheind cu ordinul de a ucide cu sânge rece un necunoscut e fascinantă, deși înfricoșătoare pentru că totul e incredibil de calculat și de rece, totul e redus la „faci asta sau mori”. Și dincolo de un punct, e nevoie de mult curaj pentru a alege viața, e nevoie de mult curaj pentru a-ți suporta sau amuți conștiința, e nevoie de mult curaj pentru a-ți putea susține propria privire în oglindă, fără să te îndepărtezi înfricoșat de ceea ce vezi acolo. Însă toată această forță are un preț, iar Alex a dat la schimb mila și compasiunea care l-ar fi oprit să o atragă și pe Alina în lumea lui, condamnând-o la aceeași soartă. Abia apoi, abia văzând-o cu un pistol în mână, forțată să învețe să ucidă, cred eu ca Alex a înțeles cu adevărat ce a făcut și abia atunci a început să își dorească să îndrepte lucrurile înainte să fie prea târziu. Totuși, cartea se numește Asasin la feminin , iar numele seriei e numele Alinei, nu al lui Alex, așa că poate ar trebui să mă concentrez mai mult pe ea... Ei bine, da, povestea ei a fost tristă și impresionantă prin faptul că a fost sedusă și păcălită, aruncată fără voia ei într-o lume pe care trebuie să învețe s-o înțeleagă și s-o accepte, o lume căreia trebuie să îi permită să o transforme în altceva. Dar ideea e că și Alex a trecut prin același program de instruire, ba chiar mai dur pe alocuri, așa că povestea lui a eclipsat-o pe a ei, cel puțin acum, la început. Citind, n-am putut să nu mă pun în pielea lui. Am încercat să îmi imaginez cât aș rezista eu știind nu că viața mea e în joc (destul de repede viața unui agent ajunge să cântărească mai puțin decât nimic) , ci știind că viața familiei mele ar fi amenințată dacă nu aș urma regulile jocului... Probabil nu foarte mult, dar la fel de probabil, mult mai mult decât cred. Suntem o specie ciudată, noi, oamenii, dar mi se pare că ne e mult mai ușor să facem lucruri incredibile pentru cei dragi decât pentru noi înșine. Oricum, Asasin la feminin e un roman care te pune serios pe gânduri atunci când nu te aruncă în mijlocul unei lupte pe viață și pe moarte în bătaia gloanțelor. Tocmai de aceea, abia aștept să mă apuc de volumul 2, pentru că sunt curioasă ce le mai poate aduce ziua de mâine celor pentru care ziua de mâine a încetat să fie ceva sigur cu mult timp în urmă. Pentru că a devenit cool ca orice carte care a făcut furori în rândul tinerilor să fie ecranizată, termenul de „ediție tie-in” a romanului-sursă și-a făcut loc în terminologia iubitorilor de carte. Pe scurt, înseamnă că aceeași carte e reeditată, având pe copertă imaginea de pe posterul filmului. Din câte știu eu, părerile printre cititorii împătimiți sunt destul de unanime: edițiile tie-in sunt dezirabile dacă filmul a fost bun și cad în uitare altfel. Bine, eu cred că edițiile tie-in nu sunt pentru noi, ci sunt special pentru cei care nu citesc prea des. Cred că rolul lor este de a-i atrage pe cei care nu știau că filmul a fost realizat după o carte sau pe cei cărora le-a plăcut filmul, dar nu prea citesc de fel. Însă eu prefer să mă țin la cât mai mare distanță de ele. Nu mă înțelegeți greșit, nu judec cărțile după copertă. De fapt, coperta pentru mine nu e niciodată un criteriu în alegerea unei cărți. Singurul impact pe care îl are e că uneori mă ajută să recunosc de la distanță o anume colecție a unei edituri, cum ar fi Nautilus de la Nemira, colecția SF de la Paladin sau cea de la Trei. Singura pretenție pe care o am de la coperți e să rămână relativ unitare de-a lungul unei serii de cărți. Tocmai de aceea nu îmi plac edițiile tie-in, pentru că majoritatea sunt parte dintr-o serie și adăugate în colecție, strică impresia de unitate. În plus, ceea ce mă deranjează la toate edițiile tie-in, fie că sunt parte dintr-o serie sau nu, este chiar referința la film. Oricât de bun ar fi, oricât de mult mi-ar fi plăcut, filmul nu e carte. Povestea originală e întotdeauna diferită, mai bogată în detalii și idei. Sau chiar diferită cu totul, în sensul că nu întotdeauna ecranizările respectă cartea. Tocmai de aceea, prefer să le țin separate. Dar asta nu înseamnă că nu apreciez ideea de tie-in (după cum spuneam la început, e perfectă pentru cei care n-au aflat că o carte stă la baza filmului) sau că am vreo problemă cu cei care le iubesc, dar se anunță o explozie de astfel de ediții, așa că m-am gândit să vă împărtășesc și eu părerea mea. Există foarte puține sărbători „tradiționale” care îmi plac. Dintre ele, fix două au obiceiuri pe care le respect nu pentru că „așa cere tradiția”, ci pentru că mi se par cu adevarat frumoase. Una dintre aceste sărbători e Crăciunul, pentru că înseamnă familie, căldură în miezul iernii (căldură spirituală, în mod evident) , miros de brad și ornamente frumoase. Cealaltă sărbătoare este Mărțișorul, pentru că detest iarna și tot ce înseamnă ea (mai puțin Crăciunul) , iar Mărțișorul mi se pare modul prin care oamenii îi zic „Cară-te!” Tocmai de aceea, ieri m-am plimbat printre tarabele cu mărțișoare de la Muzeul Țăranului Român și de la Muzeul de Geologie, m-am bucurat de inventivitatea fără margini a oamenilor. Am văzut tot felul de chestiuțe interesante, inteligente și fără vreun rol practic. Spre exemplu, niște sticulțe goale, sigilate, pe care scria „Parfum de femeie” sau o pușculiță de lemn, în formă de carte, pe care scria „Carte de credit” sau mărțișoare în formă de carte în miniatură care se deschidea, iar pe foile dinăuntru erau scrise versuri legate de primăvară... De asemenea, m-am bucurat atunci când am „făcut schimb” de mărțișoare cu familia. Dar deși iubesc ziua asta, am avut un mic moment de WTF?! dimineața, când mi-am dat seama că e 1 Martie. Habar n-am când a trecut timpul, habar n-am când s-a făcut deja primăvară! Nu îmi pare rău că iarna a trecut pe fast-forward , dar mi-ar plăcea ca până la vară, timpul să se miște din nou la viteza puțin mai scăzută cu care mă obișnuisem. Din cauza ușoarei mele dezorientări temporale, vă urez cu întârziere o primăvară frumoasă și închei cu o curiozitate personală: voi ce părere aveți despre Mărțișor? Vă place sărbătoarea? Oferiți sau purtați mărțișoare? Later edit: Pentru un plus de „originalitate” și de „imprevizibiltate” (în special pentru cei care știu de obsesia mea față de trupa Holograf) , am să adaug și una dintre melodiile pe care îmi place să le ascult la fiecare început de primăvară: Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=04-2014,"Mi s-a întâmplat o dată să mă întrebe un om pe care îl admir dacă eu scriu. Nu se referea la blog, ci la scrisul de ficțiune, de texte SF. Răspunsul a fost și este nu, dar întrebarea mi-a rămas undeva în subconștient, de unde mai iese din când în când și mă pune pe gânduri. Și tocmai acea întrebare m-a făcut să încep să observ cursurile de creative writing , oportunități care sunt acolo pentru oricine e interesat, șanse care se oferă în schimbul voinței și curajului de a urma aceste cursuri. Și pentru că literatura SF petru mine e Ză Literatură, cu majuscule, atunci când am văzut , bineînțeles că mi-au zbârnâit antenuțele de încântare. Am avut ocazia să îi aud pe coordonatorii acestui atelier vorbind despre literatura SF, să le aud pasiunea din voce. Am citit cărți semnate de amândoi și în ele, am regăsit acel sentiment pe care nu-l pot defini, o frumoasă uimire, un moment care îți taie răsuflarea, bucuria simțită în fața unei descoperiri. Acel sense of wonder toate pe care îl caut în cărțile pe care le citesc. Oamenii ăștia doi știu să-l scrie. Mai mult, sunt amândoi editori ale unor reviste de SF (CPSF și Argos) , așa că știu cum merg lucrurile și din perspectiva editorului, știu cum arată un text publicabil. Dacă e cineva de la care poți învăța cum să scrii SF bun, ei sunt. Din păcate, ca în multe alte dăți din în ultimul an, după ce am citit datele între care se desfășoară atelierul, mi-am pleoștit rapid antenuțele de care vorbeam mai devreme, am revenit cu picioarele pe pâmânt și am început să-mi doresc ca toate lucrurile mișto de pe lumea asta să se întâmple numai vara, pentru că atunci aș fi avut timp să particip. Dar școala e școală și sesiunea e sesiune. Totuși am vrut să ajut la răspândirea veștii, pentru că poate există și alții care au nevoie doar de un mic imbold ca să ajungă mari și cred că acest atelier ar putea fi începutul perfect. Înscrierea se poate face până pe 9 mai , deci dacă sunteți pasionați de SF și vreți să vă încercați mâna, mergeți cu încredere. A trecut prea mult timp de când am scris ultima dată despre vreun număr din CPSF, așa că voi încerca să mă revanșez săptămânile viitoare :) Ca de obicei, din întreaga revistă îmi voi alege să vă povestesc despre un singur text care mi-a plăcut mai mult. Dar asta nu înseamnă că restul sunt mai slabe, uneori chiar din contră. Alegerea mea e pur subiectivă, iar de data aceasta am ales nuvela lui Ted Chiang, Expirație Acțiunea are loc într-o societate populată de ființe făcute, aparent, din metal care trăiesc prin înlocuirea zilnică a plămânilor goliți de argon cu unii plini. O astfel de ființă vrea să descopere cum sunt stocate amintirile lor, așa că își disecă propriul creier. Dar o dată cu răspunsul la întrebarea sa, descoperă și un adevăr mult mai tulburător despre lumea în care trăiește și despre iminentul ei sfârșit. Exact genul acesta de texte m-a făcut să iubesc literatura SF pentru că mai mult decât povestea în sine, care e superbă, mi-a plăcut felul în care m-a pus pe gânduri. Societatea aceea este atât de asemănătoare cu a noastră încât pe parcursul recenziei, am scris aproape de fiecare dată „oameni” în loc de „ființe”. Deși nu ni se spune aproape nimic despre felul cum arată, e deseori ușor să uiți de toate diferențele dintre noi și ei. Dar felul în care „funcționează” ei e atât de diferit încât atunci când fac ceva „robotic”, ți se amintește brusc că lumea lor nu e lumea ta. Tocmai aceasta combinație de familiar și exotic e ceea ce face acest text memorabil. În plus, finalul poveștii e încărcat de gândurile, sentimentele și speranțele unui reprezentat al acestei rase, care sunt asemănătoare, dacă nu chiar identice cu ale noastre. Temerile lor sunt temerile noastre, întrebările noastre sunt întrebările lor. În final, suntem la fel în ciuda diferențelor și tocmai această realizare m-a făcut ca, pentru câteva minute, să uit că e o poveste și să simt că în altă parte a Universului acesta infinit ar putea exista nu numai viață (chestie pe care o cred oricum, oricând) , cât și ființe asemănătoare nouă, nu neapărat fizic, dar împărtășind aceleași gânduri. Și asta e de-ajuns ca să te simți mai puțin singur în acest Univers imens. Tocmai de asta cred că alegerea de a scrie povestea la persoana I, uneori adresându-se direct cititorilor nu face decât să sporească magia acestui text. În plus, ca și cum sentimentul acesta de empatie cu naratorul nu era de-ajuns ca să mă cucerească, povestea merge mai departe și vorbește despre ceea ce înseamnă scrisul, modul în care cuvintele - mâzgăleli pe foi - pot oferi măcar iluzia durabilității atunci când orice altceva pare să nu funcționeze: „Tu, sper eu, ești unul dintre acei exploratori. Tu, sper eu, ai găsit aceste foi de cupru și ai descifrat cuvintele de pe suprafața lor. Și dacă creierul tău folosește sau nu aerul folosit odată de mine, prin actul de a-mi citi cuvintele, modelele care formează gândurile tale vor deveni o imitație a modelelor care au format o dată personalitatea mea. Și în acest fel, voi trăi din nou prin tine.” Am iubit fiecare literă din textul acesta. A fost prima dată când, imediat după ce l-am terminat, nu m-am mulțumit doar să-l recomand mamei mele (de la ea m-am molipsit de microbul SF-ist, ei îi recomand prima dată orice poveste faină descopăr) , ci m-am dus și i-am citit-o. Atunci, în clipa aia. Totuși, pot să-mi dau seama care e punctul slab al nuvelei: stilul s-ar putea să nu fie pe placul tuturor. Nu e încărcată de limbaj tehnic, dar povestea poate părea că înaintează cam greoi pentru că fiecare pas e explicat în detaliu, ceea ce pe unii ar putea să-i plictisească. Chiar și așa, mie mi-a plăcut inclusiv acest aspect, am simțit că le înțeleg lumea, așa că vă recomand povestea din toată inima și sper să vă placă. Și în final, vă mai las un mic citat excepțional: „Contemplează miracolul care este existența și bucură-te că ești în stare să faci acest lucru. Simt că am dreptul să-ți spun asta, pentru că, în timp ce gravez aceste cuvinte, și eu fac la fel.” În anul 2046, România este regat. Pentru Diane Dumitrescu, fiica Ministrului Afacerilor Interne, viața în acest regat înseamnă ținute fabuloase, oameni gata să-i satisfacă fiecare moft, petreceri peste petreceri. Dar și discursuri plictisitoare, o căsătorie aranjată cu Prințul Alexandru și obligația de a se asigura că acesta nu-și distruge imaginea. Pentru că dincolo de ceea ce se spune în public despre el, adevărata față a prințului este cea de băiat de bani gata pentru care cuvintele datorie și onoare nu au niciun sens, dar care cunoaște în detaliu toate drogurile pe care banii le pot cumpăra. Însă viața Dianei e pe cale să se schimbe atunci când este răpită și forțată să se confrunte nu numai cu realitățile țării în care trăiește, dar și cu propriul trecut. Spuneam că „trendul” e să se spună despre distopiile care se publică acum că sunt toate la fel... ei bine, asta e diferită! În primul rând, e prima dată când pe parcursul unui roman mi s-a schimbat părerea despre protagonistă. De obicei, fie îmi place, fie mă enervează, însă Diane a reușit nu doar să se schimbe pe ea însăși, dar și să-mi schimbe impresia despre ea. La început, era „săraca fată bogată” pe care o deranja o revoltă în Timișoara pentru că o forța să stea mai mult timp cu logodnicul ei (adevărat, Alex e o persoană groaznică și e chiar mai antipatic decât ea... Pe alocuri, m-a dus cu gândul la Jeoffrey Baratheon din Game of Thrones) . Nici măcar o clipă nu s-a întrebat care or fi motivele adevărate ale revoltei, nicio clipă nu și-a pus problema că poate lucrurile nu merg chiar bine în R.U.T.R. (Regatul Unit al Țărilor Române) . Până la final, însă, lucrurile care i se întâmplă o schimbă cu adevărat și devine o eroină cu care vrei să ții. De asemenea, personajul Dan e intrigant. Încă n-am reușit să mă hotărăsc ce cred despre el, pentru că are momente în care e atât de nemilos încât indiferent de motivele lui, mi se pare că merge prea departe, dar are și momente în care e atât de grijuliu încât pare că are personalitate multiplă... Mă aștept să-mi rezerve ceva surprize în volumul viitor (sau volumele, cine știe? Sunt destule lucruri rămase nerezolvate cât să justifice cel puțin încă un roman. Și am înțeles la lansare că șansele să existe o continuare sunt destul de mari) . Cât despre societate în sine... Pe coperta a 4-a Anna Vary spune că acest roman este „O distopie în context autohton care, culmea!, îţi este în acelaşi timp foarte familiară, dar şi exotică” , ceea ce mi se pare că descrie perfect senzația pe care mi-a lăsat-o romanul. Totuși, aș fi vrut să aflu puțin mai mult despre partea „tehnică” a sistemului, despre motivele pentru care există rații alimentare și pentru care oamenii se tem atât de tare de a spune ceva greșit. Însă detaliul dronelor care patrulează străzile mi-a plăcut, ca și micile hint -uri despre o tehnologie de zi cu zi mai dezvoltată decât cea de astăzi. Așadar, dacă vă plac distopiile, vă recomand cu siguranță , mai ales că plotul are niște întorsături de situație neașteptate și acțiune demnă de un film cu spioni. Iar eu abia aștept volumul următor! Cred că am să subintitulez acest articol „Hai să nu aruncăm cu noroi” . Printr-un dar divin (literalmente) numit sărbătoarea de Paște, am făcut și eu rost de câteva zile libere și m-am apucat să mai citesc ce au mai scris alții prin blogosfera de carte cât timp am tras eu chiulul. Spre surpriza mea, ori nu urmăresc eu ce trebuie (habar n-am care bloggeri mai sunt „pe val” și care au renunțat de tot) , ori lumea s-a întors cu fundul în sus. Eu m-am apucat de bloggăreală după ce am descoperit că există și alte cărți decât cele de la școală, cărți care îmi spun mie personal ceva. Și nu numai că am voie să am propria mea opinie despre acele cărți, dar am voie s-o trâmbițez public. And nobody can do anything about it! Asta era interesant prin blogosferă, toată lumea putea să aibă o părere, fie ea și diferită. Și atâta timp cât nimeni nu dădea cu noroi, toată lumea putea trăi în pace. Acum, însă, văd că lucrurile s-au schimbat. Acum, dacă ai sărit de vreo 16 ani, literatura Young Adult nu numai că nu mai e cool , dar trebuie ponegrită. Acum, oricine citește o carte cu vampiri e un fraier cu gusturi proaste de care trebuie să ne fie milă. Acum și distopiile sunt toate la fel, deci nașpa. Dar ceea ce mi se pare absolut ipocrit este faptul că toți recunosc că și ei și-au început pasiunea pentru lectură cu aceleași cărți pe care le privesc cu dispreț acum! Dar scuza e că ei erau mici și proști și „Nu care cumva să faceți la fel, uite, vă recomand eu chestiile astea care îmi plac acum, care sunt în mod categoric de calitate!” Și dacă peste doi ani n-o să-ți mai placă, o să arunci iar cu noroi? -_- În primul rând, YA-ul e scris pentru tineri. Dacă ai depășit vârsta, s-ar putea să nu-ți mai placă. Ceea ce nu înseamnă că sunt proaste, ci doar că a venit momentul să treci la altceva. De asemenea, înseamnă că ar trebui să-i lași și pe alții să descopere singuri când nu le mai place și când sunt ei pregătiți să treacă la altceva. Oricine ridică o carte de pe raft și o citește pentru că vrea are dreptul să se poată simți bine în compania altor cititori, nu să fie condamnat pentru gusturile sale. Exact asta făceau profii de română pe care i-am detestat cu toții, dacă vom face și noi la fel, n-o să mai citească nimeni nimic niciodată. În al doilea rând, șmecheria cu literatura și cu arta în general e că trebuie să îți placă ție . E normal să te intereseze și părerea altora (fie ea avizată sau dimpotrivă, neavizată, dar sinceră - pe a doua cred că nu doar eu o prefer „mulțumită” educației românești) . Normal că o să urmezi uneori recomandările altora. Dar în definitiv, singura părere care contează e a ta. Deci ai voie să nu-ți mai placă un gen, dar alții au dreptul să le placă acel gen. Ai dreptul să le recomanzi altora ceea ce-ți place acum și ai dreptul să nu mai recomanzi ceva ce ți se părea genial cu doi ani în urmă. Dar nu te apuca să spui că genul ăla e de fapt o prostie și că regreți că ți-a luat atâta timp ca să înțelegi asta. Dacă ai avea din nou 16 ani, ți-ar plăcea din nou și, culmea, s-ar putea ca la 16 ani, ceea e acum ți se pare ok să ți se fi părut aiurea. Așa că hai să ne revenim și să lăsăm lumea să citească ce vrea, când vrea, din orice motive. Hai să avem cu toții păreri oricât de diferite, dar hai să nu ne apucăm să desființăm genuri întregi pentru că nu ne mai plac nouă. Fiecare gen are cărțile lui geniale și rateurile lui și doar pentru că unor oameni le place Twilight nu înseamnă că trebuie să-i facem să se simtă prost. Deși cred că trebuia să folosesc persoana I, nu a III-a, pentru că și mie îmi place Twilight . Îi recunosc toate defectele, dar atunci când am citit-o m-a făcut să simt ceva, am rezonat cu povestea, ceea ce e mai mult decât pot spune despre multe alte romane considerate mult mai bune. Așadar, eu zic că fiecare dintre voi poate să citească orice îi place, indiferent ce cred alții. Dacă pe voi lectura unei anumite cărți vă face fericiți, atunci ați citit o carte bună. Ar trebui să fie un criteriu suficient pentru voi, și e categoric suficient pentru mine. Vă spuneam că am participat la lansarea romanului pentru că eram curioasă cum arată o distopie care este scrisă de o româncă și plasată și în România. Și pentru că fragmentele de roman pe care ni le-a citit Lavinia au fost superbe, m-am hotărât să recomand ei cartea în cadrul rubricii De citit . Al treilea Război Mondial a luat sfârşit, iar România anului 2046 este Regat. Logodită cu prinţul Alex şi fiică a Ministrului de Interne, tânăra Diane trăieşte o viaţă luxoasă şi lipsită de griji, ocupată cu discursuri, dileme cu cea mai potrivită garderobă a zilei şi păstrarea aparenţelor cuplului regal. Printre petreceri, călătorii obositoare, speech-uri învățate pe de rost și accesele de furie ale prinţului, Diane contemplă fără prea mult entuziasm un viitor previzibil. Însă viața i se schimbă complet într-o singură noapte, atunci când este răpită de către un grup de rebeli, pentru care guvernarea autoritară a regatului întruchipează răul absolut. Acţiune, răsturnări neaşteptate de situaţie, intrigi, romance – iţele unei poveşti în care eroina învaţă două adevăruri cruciale: nimeni nu este cine pare la prima vedere, iar alegerile luate au întotdeauna consecințe. Va reuși Diane să risipească misterul și, mai ales, va reuși să descopere în final care este adevărata ei identitate? Dacă descrierea nu v-a convins, vă mai spun că Laviniei i-au plăcut atât Jocurile foamei , cât și Divergent și că deși romanul ei și nymphette_dark99 nu au prea multe în comun, Lavinia s-a apucat de scris după ce a terminat nymphette pentru că și-a dat seama că nu numai că își dorește, dar ar putea scrie la rândul ei. Așadar, dacă vreți să citiți un roman distopic scris de cineva care iubește aceleși cărți ca voi, e alegerea perfectă. Și imediat ce găsesc ceva timp liber să o citesc și eu, o să vă spun cum mi s-a părut :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2014,"Dacă m-ar întreba cineva cum definesc eu o zi de leneveală, răspunsul meu ar fi, invariabil, același: o zi de zăcut în pijamale cu laptopul în brațe și televizorul deschis, uitându-mă la seriale, filme sau filmulețe pe Youtube. În definiția mea nu includ nici măcar schimbatul din pijamale, cu atât mai puțin ieșitul afară. Și în general, vara vreau doar să lenevesc. Totuși, săptămânile care s-au scurs de când sunt în vacanță sunt dovada perfectă că anul acesta am încercat să obțin un echilibru între lenea mea maximă și alte activități „de vară”. Anul acesta pot spune că am devenit mai cooperantă la ieșit din bârlog. Dar obiceiurile vechi mor greu, așa că ieri mi-am oferit o zi de făcut nimic. Și cu ocazia asta am aflat că m-am schimbat suficient de mult cât să nu pot să rezist la prea multe zile din astea fără să mă plictisesc. Oricum, nu știu exact când am luat hotărârea să nu fac nimic. Știu că am intrat dimineața (vorba vine… era de fapt ora unu, ieri m-am trezit târziu) pe blog și neavând nimic scris dinainte (uneori mă apucă scrisul la ore imposibile, așa că salvez articolele pentru a le corecta doua zi) și nici inspirație, am deschis youtube-ul ca să caut niște muzică numai bună să-mi intru în ritm. Doar că pe pagina de start am găsit un filmuleț nou pe unul dintre cananele care reușesc mereu să mă distreze, , cei care fac seria Everithing Wrong With . EWW e o serie în care sunt subliniate cu mult umor „greșelile” din anumite filme. Nu sunt neapărat lucruri care strică filmele, ci mici scăpări de la montaj, unele clișee din scenariu, mostly fun stuff . Dacă îi privești relaxat, înțelegând că n-au nimic cu filmul, ci o fac pentru distracție, atunci sunt super-amuzanți. Și pentru că n-am putut să mă opresc la un singur filmuleț, l-am deschis și pe cel despre primul film din seria Percy Jackson, pe care nu-l văzusem. Totuși, după primele 20 de secunde, când m-am prins că Posidon e Hunt, tipul-super-awesome din Grey's Anatomy și că Zeus e Sean Bean, m-am hotărât să văd flmul... și așa a început leneveala! Filmul în sine nu m-a impresionat. Mi-am petrecut jumătate din el încercând să-mi dau seama ce scene o să găsesc în filmulețul EWW și cealaltă jumătate fără să-mi pese cu adevărat de personaje, întrebându-mă *spoiler* de ce Percy credea că salvându-și mama din Infern o să se rezolve și problema fulgerului dispărut *end of spoiler* . După ce s-a terminat, mi-am dat seama că n-aveam nicio șansă să-i scriu o recenzie, pentru că nu aveam material nici măcar pentru 2 paragrafe. Așa că am intrat pe net să văd ce scriseseră alții. Așa am găsit , care mi-a amintit de toate desenele animate pe care le iubeam când eram mică. Și mi-am amintit că acum doi ani, am petrecut vreo două săptămâni uitându-mă la toate cele cinci sezoane din X-men: The Animated Series și că îmi propusesem să repet experiența cu X-men: Evolution , pentru că X-men au fost preferații mei dintotdeuna. Așa că vreo 4-5 ore le-am petrecut uitându-mă la primul sezon. Nu mă așteptam să mă prindă atât de mult, dar după fiecare episod reacția mea era asta: Șiiii așa s-a făcut seară și mi-am dat seama că dacă încep încă un sezon, o să se facă ora trei noaptea, așa c-am lăsat-o baltă și m-am apucat de citit. Începusem sâmbătă, citisem cam o treime, așa că m-am pierdut în carte... și când am ridicat ochii din ea era deja unu noaptea, dar nu mai aveam mult, așa că... Atunci când am terminat nu era chiar trei, ci doar două jumate! Și așa doamnelor și domnilor, s-a încheiat ziua mea de leneveală totală. Ca dovadă, azi nu mă mai pot opri din scris :)) Pe lângă acest articol, am mai schițat vreo două recenzii, una de carte, una de film. În plus, diseară merg la Clubul de Lectură Nemira, deci după ziua de ieri mi s-au încărcat bateriile mai ceva ca ale iepurașului Duracell. Unde vreau să ajung cu toate astea? Absolut nicăieri. Dar simțeam că pe lângă câștigul meu de energie, a ieșit ceva bun din ziua de ieri, și anume un articol. De acord? Acum câțiva ani, am descoperit la bibliotecă o serie de cărți scrise de Isaac Asimov. Citisem deja seria Fundația și îmi plăcuse, așa că le-am împrumutat, le-am citit și am descoperit două universuri minunate. Primul era, desigur, cel ficțional, de care m-am îndrăgostit încă de la primii roboți de pe Terra și pe care l-am iubit până la ultimul atom din Gaia. Al doilea însă, era universul iubitorilor de SF americani, univers cu care Asimov mi-a făcut cunoștință prin introducerile din antologiile sale de povestiri. Fiecare text era precedat de câteva cuvinte, multe astfel de introduceri conținând povestioare despre cenacluri și sedii de reviste unde s-a întâlnit cu diverși alți oameni importanți din domeniu. În ochii mei, acestea păreau niște locuri magice unde oameni deschiși la minte și cu o imaginație fără limite se întâlneau și stăteau de vorbă. Regretam că nu mă născusem atunci și acolo. Reciteam introducerile numai pentru a mă convinge că magia există nu doar în textele de ficțiune, dar și în realitate. Și apoi, am descoperit că magia există și pe plaiurile mioritice. Sau, mai precis în mijlocul Bucureștiului, unde eu nu prea am văzut oi :)) Mai exact, cu aproximativ un an în urmă, am descoperit cenaclul ProspectArt al . Acolo, o serie de autori români de SF&F se adună și stau de vorbă. Era exact ca în povești. Ba chiar ceva mai bine. De-a lungul timpului, am asistat la niște discuții care m-au făcut să-mi doresc încă vreo trei apartamente, ca să am loc pentru toate cărțile pe care vreau să le citesc. De asemenea, am ascultat lectura unor texte nepublicate încă, dar și la feedback -ul oferit autorilor după lectura lor. Și am luat parte la o grămadă de discuții care m-au pus pe gânduri. Nu mai departe de ieri seară, am asistat la aproape trei ore de discuții despre și , discuții în care s-a trecut de la mesajul lui Stanislaw Lem la definiția umanității, de la textele din la faptul că seriozitatea prozei poate produce texte cu protagoniști români care să nu cadă în ridicol, de la așteptările publicului de la un film și până la cenzura din spatele unor ecranizări făcute în URSS. Genul de discuții la care pur și simplu te bucuri că asiști și absorbi toată informația exact ca un burete. În plus, magia continuă și după cenaclu, la tradiționala bere, unde subiectele de discuție se diversifică și unde ai ocazia să cunoști oamenii din spatele cuvintelor, punctele lor de vedere și viziunile lor asupra subiectelor de tot felul. Plus că afli niște bancuri faine :) Din păcate, în timpul anului universitar, orarul nu mi-a mai permis să particip, dar aseară am profitat de vacanță și mi-am reamintit cât de bine mă simțeam la aceste întâlniri, așa că am vrut să împărtășesc experiența cu voi. Cu puțin noroc, în anul doi o să am o zi mai ușoară vinerea, ca să pot ajunge mai des, pentru că e o pauză binemeritată de la rutina vieții de zi cu zi :) Pământul a fost invadați de o specie denumită Mimics (am uitat cum a fost tradus termenul, dar oricum e ciudat pentru că nu mi se pare că imitau nimic, dar în fine...) , care au ocupat toată Europa. Au fost înfrânți o singură dată, la Verdun, eroina acelei lupte fiind Rita Vrataski (Emily Blunt) . După ce a fost retrogradat și etichetat drept dezertor, deoarece a refuzat să participe la război, maiorul William Cage (Tom Cruise) este obligat să participe la o luptă. Rezultatul, însă, este un măcel, extratereștrii pregătind o ambuscadă și omorând toți oamenii. Totuși, în loc să moară, Cage se trezește în dimineața zilei de dinaintea luptei. Mai mult, ziua se reia ca și când nimic nu s-ar fi întâmplat. După ce reușește să se dezmeticească, înțelegând că poate anticipa mișcările inamicului, Cage reușește s-o salveze pe Vrataski pe câmpul de luptă. În acel moment, ea îi cere să o caute „după ce se trezește”, deoarece înțelege prin ce trece Cage, ea însăși pățind același lucru la Verdun. Acum, deoarece pot retrăi viitorul, cei doi ar putea schimba rezultatul final al luptei și ar putea chiar opri invazia. Ideea filmului mi s-a părut destul de interesantă, așa că m-am hotărât să-l văd. Și începe destul de bine, în prima oră n-am avut probleme majore cu acțiunea. Bine, am trecut cu vederea faptul că, din ceea ce ni se spune, nimeni n-a încercat să comunice cu invadatorii. De asemenea, singurul scop al extratereștrilor este să ne extermine... for the fun of it ?! Mă rog, repet, am ignorat aceste „mici” detalii și m-am concentrat pe acțiune, care era destul de logică în economia filmului. Cage învață să lupte, încep să o placă pe Vrataski, uneori se satură de toate și ia pauze singuratice sau romantice de la rutină, toate bune și frumoase... Totuși, nu pot să nu remarc faptul că inventivitatea americanilor în legătură cu modalitățile de a înfrânge o rasă extraterestră invadatoare este practic inexistentă. Nu de alta, dar toți extratereștrii din filmele din ultimul timp au o minte-stup, așa că omorând regina, toți ceilalți mor instantaneu. Singurul astfel de film pe care l-am iertat pentru asta a fost Ender's Game pentru că are la bază o carte scrisă mult înainte ca acest tip de extratereștrii să devină unicul tip existent. De parcă asta nu era de-ajuns, în ultimul timp, mi se pare că marea problemă a multor filme SF care au un trailer interesant este faptul că undeva pe la jumătatea filmului, încep să-și bată joc de logica lumii pe care au creat-o. Spre exemplu, în personajele „uită” la un moment dat că nu era vorba de călătorii în timp, ci de reluarea unor amintiri, chestie care teoretic și practic nu poate schimba nimic. Nu, ei încep totuși să schimbe lucruri, ca și cum protagonistul ar călători în timp. Dar Edge of Tomorrow duce absurdul mai departe: păstrează logica internă a lumii filmului, dar își bate joc de logica de bază, aia care funcționează în lumea reală în care filmul cică se petrece. Fără să dau spoilere, vă spun doar că la un moment dat, Cage își pierde abilitatea de a „reseta” ziua. Până aici, nimic deranjant. Înseamnă doar că „eroii noștri” trebuie să nu moară de data asta, pentru că acum nu mai au nicio altă șansă. Logic, nu? În jumătatea din film care trecuse până în acest moment, ni l-au arătat pe Cage antrenându-se și pățind-o la fiecare antrenament: ba își rupea ceva (gen... spatele!) , ba murea direct, dar cert e că o lovitură serioasă îl scotea în joc. Chestie cu care sunt 100% de acord. Dar prin magia scenariului, imediat ce pierde puterea de a-și reveni din moarte, Cage devine brusc indestructibil. Lovituri care ar face KO un om de două ori mai solid ca el i se par joacă de copii, supraviețuiește în mod magic unui înec, e azvârlit de colo-colo, dar se ridică fără răni. E de parcă lumea ar fi făcută din vată și el din oțel! E incredibil, în sensul că nu e deloc credibil. De aceea, în ultima jumătate de oră, am exclamat de atâtea ori „Acum ești mort!” încât a devenit plictisitor. Dar cireașa de pe colivă a fost finalul, care bate orice fel de logică, începând cu cea a cronologiei filmului și terminând cu cea de bază. Înțeleg nevoia patologiă a americanilor ca filmele lor să aibă happy-end (sau nu, n-o înțeleg, dar să zicem că o accept) . Dar ceea ce nu înțeleg este de ce acest happy-end trebuie să fie atât de forțat și de ilogic încât să nu convingă pe nimeni care poate să adune doi cu doi. Nu înțeleg nici de ce absolut nimeni din echipa de producție nu a observat chestiile astea, pentru că eu, în calitate de spectator amator, le-am remarcat încă de la prima - și categoric ultima - vizionare. Cică tipii care fac filmul sunt profesioniști, cer prea mult dacă mă aștept ca rezultatul muncii lor să fie logic? Singurul lucru bun la filmul ăsta e partea de efecte speciale, care sunt ok (mai puțin partea de 3D, care putea să lipsească) . Ceea ce nu compensează pentru lipsa de logică. Și nici pentru finalul dezastruos. Era mult mai interesant și mai simplu dacă în loc de finalul stupid, după scena morții lui Omega, vedeam un mimic albastru scufundându-se și salvându-l pe Cage, care acum avea și el ochi albaștri-fosforescenți. Și apoi fade-out, din care tu înțelegeai ce voiai. Acesta ar fi fost un final mind-fuck care ar mai fi putut salva ceva din demnitatea filmului. Bam, problem solved , unde mă pot înscrie pentru un job de scenarist la Hollywood? :)) Revenind, în Edge of tomorrow avem parte de extratereștrii generici cu un scop generic, o poveste previzibilă cât timp respectă logica, varză după aceea și cu un final bun de aruncat la gunoi. Concluzia mea? Ca să parafrazez motto-ul filmului: Live. Die. Re... Nope. Go see another movie. De data asta, o să schimb puțin regulile „jocului”: nu voi mai scrie un rezumat și o părere separate. În schimb, vă propun literalmente un joc: care e primul lucru care vă vine în minte atunci când vă gândiți la genul science fiction? Voi răspundeți în minte și eu o să încerc să ghicesc mai jos. E un extraterestru? O navă spațială? Un robot sau o inteligență artificială de orice fel? Deja cred că am ghicit răspunsurile. Dacă nu, atunci poate v-ați gândit la tehnologie avansată, o distopie sau poate la călătorii în timp. Unde vreau să ajung cu asta? Simplu: sunt aproape sigură că nimeni nu s-a gândit la o poveste de dragoste. Nici măcar eu nu asociez genul acesta cu povești de dragoste. Nu spun că nu există iubire în SF, sunt destule relații, dar foarte rar vezi una înfiripându-se și chiar mai rar am întâlnit una frumoasă, care să mă convingă. Saga Vorkosigan este una dintre aceste rare excepții. Totuși, nici aici povestea de dragoste nu este în prim-plan, ci acțiunea acestui volum se învârte în jurul unei lovituri de stat pe Barrayar, planeta natală a lui Aral, soțul Cordeliei. Cei doi sunt protagoniștii primului volum al seriei (a cărui recenzie o găsiți ) . Iar farmecul legăturii dintre cei doi, acum că s-au căsătorit, e mult mai puternic. Nu numai că fiecare este alături de celălalt la nevoie, dar deși sunt firi diametral opuse, care au crescut în medii extrem de diferite, cei doi reușesc să se înțeleagă încredibil de bine unul pe celălalt. Cred că deja e evident că vreau să mă axez pe relația protagoniștilor în această recenzie, nu pe poveste în sine. Deși și plot -ul e foarte reușit. Comploturile sunt atât de bine puse la punct încât niciodată nu poți fi sigur cine e de partea soților Vorkosigan și cine nu. Toată lumea e suspectă până aproape de final, iar personajele din primul volum sunt mai dezvoltate acum. Totul e splendid, însă relația dintre Aral și Cordelia eclipsează povestea, cel puțin în cazul meu. Știți expresia „contrariile se atrag?”. În cazul lor, e purul adevăr. Ea este născută pe Colonia Beta, o planetă deșertică unde apa este raționalizată. Totuși, nivelul de trai este extrem de ridicat. Toată lumea are acces la comconsole (echivalentul unei tablete), deci la rețeaua de informație, așadar toată lumea primește o educație serioasă. Prin urmare, betanii au avansat tehnologic în multe domenii, inclusiv în cel al ingineriei genetice, în lumea lor existând 3 sexe: femeile, bărbații și hermafrodiții. Toți sunt egali nu doar în drepturi, dar și în modul în care sunt tratați în societate. De asemenea, viziunea betană în legătură cu relațiile sexuale e foarte relaxată, singura problemă fiind cea legată de reproducere, care este strict controlată, doi parteneri neputând avea copii decât în urma obținerii unei licențe. El, în schimb, a fost crescut pe Barrayar, o lume puternic militarizată, unde femeile nu pot face parte din armată. De asemenea, bărbații care nu sunt sănătoși și nu pot fi utili sunt ostracizați în cel mai bun caz, ceea ce în general duce la sinucidere. Totuși, mentalitatea barrayană e destul de apropiată de cea terrană. Reacțiile și majoritatea gândurilor lor nu m-au surprins decât privite din perspectiva Cordeliei, căreia lucruri precum faptul că un trădător e ucis i se pare neobișnuit. Pe Beta, ar fi fost trimis la psihiatru și reintegrat în societate. Bineînțeles, diferențele dintre ei duc la multe momente simpatice. Cum ar fi atunci când ea se confruntă cu faptul că pe Barrayar, o lume cu o climă destul de asemănătoare cu Terra, apa cade din cer. Sau atunci când se simte ca o infractoare atunci când își imaginează posibilitatea de a avea 3 sau chiar 4 copii (pe Colonia Beta, limita maxim acceptată este de 2 copii) . Pe lângă faptul că e deosebit de simpatică, noua lady Vorkosigan e deosebit de inteligentă și reușește să „citească” destul de repede personalele din jurul ei, astfel încât își dă seama imediat cum să se poarte cu ei ca să obțină ceea ce vrea. De asemenea, are un temperament pe care l-am îndrăgit încă din primul volum, la fel cum am îndrăgit faptul că este un personaj feminin atât de puternic. În plus, în acest volum e mult mai determinată și cu atât mai aprigă, așa că mi-a plăcut cu atât mai mult. Tocmai de aceea, n-am să mă limitez la a recomanda seria tuturor iubitorilor de SF, ci o recomand tuturor cititorilor cărora le plac personajele feminine puternice și/sau o poveste de dragoste memorabilă și pur și simplu frumoasă. Pentru că încă nu cred că mi-am făcut ordine în creieraș în legătură cu subiectul despre care o să bat câmpii, o să scriu mai întâi o lungă introducere. Ceva în genul scărpinatului cu mâna stânga peste cap, la urechea dreaptă. Așa că puteți închide pagina dacă n-aveți chef de aberațiile mele, mai ales că vor avea doar o vagă legătură tangențială cu cărțile. Dacă totuși v-ați hotărât să mă suportați, here it goes ... Până acum, de-a lungul nu-foarte-lungii mele vieți, m-am confruntat serios cu ideea de identitate de două ori. De fiecare dată, a fost în momentul în care a trebuit să scriu un eseu pe tema asta. Primul eseu a fost o temă primită la Psihologie, în clasa a 10-a. A trebuit să scriem o lucrare de minimum două pagini, intitulată „Cine sunt eu?” . Era genul acela de eseu unde puteam scrie orice, pentru că toți urma să luăm 10 atâta timp cât umpleam două pagini și-l predam la timp. Dar nu aveam nimic mai bun de făcut atunci, așa că l-am scris la modul serios. Am luat-o strategic, am început de la numele meu, am continuat cu „ocupația” (elev), apoi am abordat statutul social și alte astfel de etichete, ajungând la concluzia finală era că niciuna dintre ele nu mă definește, ci că fiecare acoperă doar o fațetă a mea. Așa că abia atunci când sunt puse la un loc, suma lor ar putea, eventual, alcătui o definiție destul de bună a persoanei care sunt eu. Al doilea eseu l-am scris într-a 12-a, la Filozofie, când ni s-a spus pur și simplu să scriem ceva pe tema identitate. Singura condiție era să fie ceva original, nu luat de pe net. Copy&paste însemna automat nota 5 și nimeni nu voia să aibă 5 la filozofie, când puteam lua 10 cu minimum de efort. Din nou, pentru nota maximă puteam scrie literalmente orice pe tema dată, plus că aveam de ales dintre mai multe teme, dar mie asta cu identitatea mi-a plăcut. Într-a 12 la profil real, mulți nu se stresează cu materii gen Filozofie, dar eu am avut un prof genial și destul timp liber cât să scriu din nou la modul serios. De data asta, am scris ceva mai impersonal, comparativ cu primul eseu. Am încercat să disec puțin ideea de identitate în sine, luând ca exemplu un roman SF care se numără printre cele care m-au pus serios pe gânduri: de Robert J. Sawyer. Pe scurt, în carte era vorba de un tip, Hobson (n-ați fi ghicit, nu?) , care își creează trei copii fidele ale sale pe calculator. Pe două le modifică, eliminând porțiuni ale lor (cum ar fi frica de moarte sau ideea de nevoi fiziologice) , iar pe ultima o lasă la fel, pe post de etalon. Cele trei entități au acces la Internet și, desigur, încep să aibă loc o serie de crime și atacuri. Victimele sunt persoane pe care Hobson nu le are la inimă, așa că devine evident că una dintre copii este criminalul. Acum, book blogger -ul din mine nu vrea să vă dea spoilere, dar în eseul meu am povestit și care este marea revelație a romanului . Totuși, n-o să vă spun decât că descoperirea criminalului te face să înțelegi că un om e suma mai multor lucruri, printre care se numără nu doar trecutul și alegerile sale, dar și alte elemente de care nici măcar nu suntem conștienți. Oricum, motivul pentru care v-am povestit chestiile astea e ca să aveți contextul în care văd eu identitatea. Am vrut să înțelegeți că de fiecare dată când am stat să mă gândesc la ideea de identitate, concluzia mea a fost că e suma mai multor lucruri. Așadar, sunt multe, multe lucruri care contribuie, nu unul singur. Și așa ajung și la titlul articolului: primul lucru pe care l-am scris în primul eseu despre identitatea mea personală a fost faptul că numele nu mă definește. Totuși, azi am aflat că teoria și practica sunt două chestii incredibil de diferite. Vara asta, m-am înscris la un curs de rețelistică și astăzi, la prima ședință, s-a făcut o foaie de prezență. Când a ajuns la mine, întâmplător mi-au picat ochii pe unul dintre nume. Scria negru pe alb numele meu. Nu eu îl scrisesem acolo. Din cercul de oameni pe care îi cunoșteam dinainte, niciunul nu primise foaia încă, deci nu ei îl scriseseră acolo. M-am holbat perplexă la foaia aia o jumătate bună de minut, apoi mi-am ridicat ochii, am aruncat o privire în sală și am întrebat dacă e vreo tipă cu numele meu pe-acolo. Moment în care cineva chiar s-a ridicat și a venit la mine și mi-a zis că da, chestie care m-a prins complet pe nepregătite. Am îndrugat ceva cum că mă cheamă exact la fel, am schimbat două vorbe amuzate, apoi m-am apucat să-mi scriu și eu numele pe foaie, cu precizarea grupei și seriei pentru diferențiere. Am dat foaia mai departe... și am rămas buimacă minute bune. M-am concentrat mai apoi pe ce aveam de făcut la curs, dar ulterior, pe drum spre casă, am rememorat momentul, încercând nu numai să mă împac cu ideea, dar și să pricep de ce mă deranjează atât de tare. Am mai întâlnit lume cu prenumele meu. Din ce în ce mai multe persoane, pe măsură ce creșteam. Nu m-a deranjat niciodată. Dar de data asta era vorba de numele complet (bine, mai am un prenume despre care mi-a fost sincer teamă s-o întreb, dar doar ai mei și sora mea îl cunosc, deci în public nu numai că nu simt că mă reprezintă, dar nici măcar nu-mi doresc să-l folosească lumea, așadar nu l-am pus la socoteală) . E o senzație extrem de ciudată, n-am reușit s-o definesc decât ca pe un fel de excursie în ... Mai ales că tipa e mai mare ca mine și a terminat ASE-ul, secțiunea Cibernetică… fix unde mă gândeam eu să dau la facultate acum doi ani, înainte să mă răzgândesc și să aleg Politehnica. Acum, dacă stau să raționalizez totul, n-am nicio problemă, dar instinctiv, visceral, subconștient, mă deranjează. Și e ciudat. În mod normal, acum ar urma un paragraf despre faptul că omul e o ființă ciudată care simte nevoia să facă parte din turmă și totuși să fie starul turmei, dar am auzit chestia asta de atât de multe ori, reinterpretată în atât de multe moduri încât mi se pare un clișeu răsuflat. Cert e că e o senzație stranie. Și straniu e faptul că mă deranjează și n-am ce să fac în privința asta. Nu îmi aduc aminte să mai fi trecut printr-o experiență în care ceva mă deranjează la un nivel la care partea mea rațională n-are acces. Da, au fost momente când rațiunea și sufeltul sau cum vreți să-i spuneți nu s-au înțeles din prima, cel mai simplu exemplu fiind orice moment în care trebuia să merg undeva unde nu cunoșteam pe nimeni. Atunci, creierul meu panicos încerca să mă convingă să stau acasă, deși eu chiar voiam să merg. Dar în cele din urmă, cele două... chestii s-au pus de acord. De data asta, totuși, nu e cazul. Creierașul meu tot găsește motive pentru care situația asta e absolut ok, dar sufletește tot nu-mi place. O să mă împac cu ideea, desigur, dar nu cu inima ușoară. Cred că problema e faptul că noi, ca oameni, avem nevoie să înțelegem ceea ce îl înconjoară. Mereu căutăm explicații, definiții, vrem să facem ordine în haos pentru că ideea de haos ne îngrozește. Și cel mai simplu lucru pe care îl putem face e să punem etichete. Prima etichetă e numele. E mai greu să te sperie ceva care are un nume, nu? Ai senzația că denumindu-l, înțelegi acel ceva, cunoști acel ceva, l-ai etichetat, l-ai sortat, l-ai scos din haos și l-ai adus în ordine. De asta cred că mă afectează atât de tare faptul că mai există o persoană cu aceeași etichetă. Superficial, într-un catalog, document, registru, nu ne diferențiază nimic. Și totuși suntem diferite. Și eu știu asta, la naiba! După cum spuneam, știu că o persoană nu e un nume, ci o sumă de chestii unde numele e printre ultimele... dar tot nu sunt ok! Deja încep să mi se învârtă gândurile în cerc și n-o să ajung nicăieri, deci vă provoc pe voi să vă gândiți puțin la asta și să-mi spuneți nu neapărat cum ați reacționa voi (reacția mea exterioară a fost ok, după mine) , ci cum v-ați simți în situația asta? Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=07-2014,"Deși m-am întors ieri de la mare, sunt câteva cărți pe care le-am citit pe plajă și cărora n-am apucat să le scriu recenzia. Așa că am să vorbesc despre ele săptămâna asta, din vârful patului meu propriu și personal :)) Plănuind acest articol, m-am tot întrebat cum să prezint , care este un volum de povestiri. Fiecare text m-a impresionat, dar dacă începeam să vorbesc despre ele rând pe rând, inevitabil urma să vă dau spoilere. Așa că m-am hotărât să aleg unul singur pe care să mă axez, dar apoi a trebuit să aleg efectiv. Și toate mi-au plăcut, fiecare în felul lui, pentru că sunt extrem de diverse nu doar ca subiect, dar și ca abordare. Într-un singur volum, Ted Chiang ne plimbă din Babilonul antic, în care turnul către Rai e în plină construcție și până în viitorul apropiat sau îndepărtat, în care omenirea învață să-și înnăbușe instinctele și să ignore frumusețea exterioară. Temele variază de la motive biblice până la cea mai abstractă matematică sau până la modul cum limbajul ne influențează felul de a fi. Și stilurile textelor sunt la fel de variate, de la povești cursive la unele fragmentate, cu schimbări de perspective, de la articole din reviste până la o poveste care se construiește in interviuri... Fiecare poveste e fascinantă în felul ei, așa că nu mi-a fost ușor să aleg. Inițial, m-am hotărât să las autorul să aleagă în locul meu și să vă povestesc câte ceva despre , textul care dă titlul volumului. Însă în original, volumul purta numele unei alte nuvele, și anume Povestea vieții tale , care îmi plăcuse enorm, daaaar subiectul acelei povestiri este comunicarea cu extratereștrii și mi-am dat seama că am tot vorbit despre asta în ultimele mele recenzii. Așa că, în final, am ales Înțelegere , pentru că vorbește despre ceva fundamental uman: dorința de mai mult sau mai bine. Leon a murit înecat, prins sub gheață. Dar a primit încă o șansă: creierul său a fost vindecat folosind un tratament experimental. Însă tratamentul a făcut mai mult decât să-l vindece: i-a „îmbunătățit” creierul, astfel încât acum IQ-ul lui a crescut substanțial. Apoi, cercetătorii îi mai administrează o doză și Leon devine un supra-om. CIA încearcă să-l recruteze mai mult sau mai puțin forțat, așa că Leon fuge, folosindu-și mintea evoluată pentru a scăpa de urmăritori. Și pentru că acum poate gândi așa cum n-ar fi putut niciodată înainte, devine interesat de Cunoaștere, dorind să înțeleagă totul. Dar Leon nu e singurul care a beneficiat de acest tratament, iar „fratele” lui are alte planuri. La început, modul în care s-a comportat personajul, alegerile sale și chiar modul său de a gândi mi s-au părut firești în contextul dat. Văzând îmbunătățirile și avantajele noului său creier, mi s-a părut logic faptul că Leon a vrut mai mult pentru a putea să-și continue progresul, pentru a înțelege mai mult și mai bine. La fel de logic mi s-a părut și faptul că simțea că nu se poate integra în societate pentru că nu-i mai aparține: „Dezvoltarea mea este limitată de inteligența celor din jurul meu și de interacțiunea restrânsă pe care mi-o permit cu ei. Îmi amintesc de conceptul de ren al lui Confucius: tradus inadecvat ca mărinimie, acea calitate care este chintesența umanității care poate fi cultivată doar prin interacțiune cu ceilalți, pe care un om solitar nu o poate manifesta. Este doar una din multele calități umane. Și iată-mă pe mine, printre oameni, oameni peste tot și nu este nici măcar unul cu care să interacționez.” Însă finalul povestirii îți oferă și o altă perspectivă asupra folosirii acestor aptitudini, una care te face să vezi totul din alt unghi. Pe lângă opțiunea îmbunătățirii personale, pe care eu o consideram singura alegere logică, există opțiunea la fel de valabilă de a ajuta umanitatea să se ridice la rândul ei. Și deși și acest rol de protector e tot un mod de a-și satisface complexul de Dumnezeu, cel puțin dovedește mai puțină aroganță decât încercarea de a cunoaște totul pentru propriul uz (e un moment în care Leon descoperă ceva ce ar putea servi umanității, dar hotărăște să nu-l construiască deoarece ar necesita prea mult efort din partea lui. Totodată, păstrează informațiile pentru el) . Cred că până și modul în care am reacționat eu față de Leon și chiar față de „fratele” său demonstrează calitățile de scriitor ale lui Chiang, faptul că a reușit să-și facă personajele atât de veridice încât „normalii” să îl condamne pe Leon și să se îndoiască și de cel care și-a asumat rolul de protector. Totuși, cred că, pe lângă idee, cel mai mult la această poveste mi-a plăcut ritmul. E lent la început și devine amețitor pe parcurs, devine din ce în ce mai greu de urmărit și parcă auzi cum rotițele din propriul creier accelerează ca să țină pasul, în armonie perfectă cu gândirea din ce în ce mai rapidă a lui Leon. Și dacă am avut atâtea de spus despre o povestire care nu e nici cea mai lungă, nici cea mai interesantă (după părerea mea) dintre cele 8 cuprinse în , atunci cred că e evident că o să vă îndemn să citiți cartea pentru că e extrem de diversă și totuși, toate poveștile au ceva în comun: îți pun rotițele din creier la lucru :) Atunci când am dat startul , v-am spus că de aniversarea blogului, voi sunteți cei care primesc cadouri. Dacă ar fi după mine, aș avea câte o carte pentru fiecare, însă azi vor fi doar trei premianți, după cum urmează: După cum am tot spus, pentru mine Asimov e unul dintre acei câțiva autori care au un loc special nu doar la mine în bibliotecă, ci și în suflet. Prima serie semnată de el pe care am citit-o a fost și de atunci, lumea din jur mi s-a părut încărcată cu un potențial extraordinar și am înțeles cu adevărat că omenirea are puterea de a ajunge incredibil de departe. De aceea am vrut ca la prima aniversare a blogului să pot oferi acest roman și o dată cu el, ocazia de a trăi pe propria piele momente la fel de magice. Și mă bucur că 15 oameni s-au înscris și și-au încercat instinctele de prevestitori. Dar oameni buni, de ce atâta pesimism? În special în primele zile ale concursului, părea că în viziunea cititorilor mei, ne paște distrugerea în cel mai bun caz, dacă nu chiar extincția. Speranță se găsea, aparent, doar în tehnologia care să ne poarte pe alte planete sau să ne transforme în cyborgi. Și chiar și tehnologia părea să fie doar o altă cale de a ne distruge. Însă în cele din urmă, balanța s-a mai echilibrat și au apărut și păreri optimiste care vorbesc despre o lume în care omenirea a evitat capcanele (chiar și pe cele pe care și le-a întins singură) și a continuat să prospere. N-am putut selecta un singur comentariu care să-mi fi plăcut mai mult, așa că am lăsat norocul - aka - să aleagă; prin urmare câștigătorul este Emanuela Bercaru . Felicitări! Conform comentariului tău, cred că o să-ți placă nu doar această carte, ci întregul univers creat de Asimov :) Mulțumesc pentru ocazia de a organiza acest concurs. Când s-a lansat, editura și-a propus să (re)aducă pe piața din România unele dintre cele mai faine și până acum, le-a ieșit perfect. Nu mă credeți pe cuvânt, încercați-le cărțile! Ce reclame, ce strategii de marketing, ce SEO? Dacă vrei cu adevărat să vinzi o carte, șmecheria e simplă: fă-i pe cititori s-o iubească și o să-ți facă ei toată reclama de care ai nevoie, complet gratuit! Am citit deja unele dintre cărțile recomandate de voi, dar zău că au fost comentarii care m-au făcut să vreau să le mai citesc o dată. Cât despre romanele încă necitite pe care mi le-ați recomandat, au ajuns toate pe lista mea de „to read” (pe poziții diferite, adevărat, dar asta ține de gusturile mele, nu de recomandările voastre) . Și iar n-am putut alege vreun comentariu care să-mi placă, deci tot prietenul a ales câștigătorul, care este Leontina . Felicitări! Am citit anul trecut și chiar și acum mă trec fiorii când mă gândesc că ar putea exista tehnologia care să permită oamenilor să „închirieze” corpul altora... Mulțumesc pentru ocazia de a organiza acest concurs librăriei online , o librărie de unde vă puteți comanda la prețuri excepționale și unde puteți găsi inclusiv . De asemenea, libris.ro este singura care oferă transport gratuit prin curier. Trebuia să denumesc concursul ăsta „Gâdilați-mi egoul” :)) Dar, serios vorbind, chiar apreciez cuvintele voastre frumoase și mă bucur că vă place ceea ce fac. Părerile voastre și ale tuturor celor care mă încurajează sunt combustibilul de care am nevoie ca să bloguiesc. Tot a decis și de data asta, iar câștigător a ieșit Dubhe . Felicitări și mersi că mă citești! Rog toți câștigătorii să-mi trimită un e-mail de la adresa cu care s-au înscris. E-mail-ul trebuie trimis la adresa și trebuie să conțină numele vostru, adresa și numărul de telefon. Aveți tri zile la dispoziție (adică până pe 30 iulie, inclusiv). Felicitări încă o dată și mulțumesc tuturor celor care s-au înscris; mi-a plăcut să citesc comentariile voastre și vă mai aștept pe blog :) De-a lungul timpului, am citit multe astfel de postări aniversare, fiecare blogger fiind extrem de entuziasmat să bifeze (încă) 365 de zile în care a făcut ceea ce îi place. Și majoritatea articolelor aniversare tîncep cu fraza „Nu-mi vine să cred că a trecut un an” (sau doi sau orice alt număr) , lucru de care îmi dau seama acum, pentru că și eu voiam să scriu același lucru. Și chiar nu-mi vine să cred că acum 365 de zile, tocmai devenisem studentă cu acte în regulă și hotărâsem că era un nou început ideal pentru a transforma blogul din ceea ce fusese în ceea ce-mi doream cu adevărat să fie. Acum, un an mai târziu, pot spune că am reușit. Desigur, e loc de mult, mult mai bine. Sunt multe cărți pe care aș fi vrut să am timp să le citesc, sunt multe recenzii pe care acum aș vrea să le rescriu, sunt chiar și azi multe link-uri invalide în articolele mai vechi de un an și sunt multe, multe greșeli care mi-au scăpat, așa că profit de ocazie să le mulțumesc tuturor celor care, de-a lungul timpului, mi-au corectat articolele și m-au suportat când i-am rugat s-o facă. Dacă tot am ajuns la mulțumiri, vreau să-i mulțumesc familiei mele extrem-de-super-geniale pentru că mă susțin așa cum doar ei știu s-o facă, cu o glumă, un sfat sau o părere și, mai ales, cu o toleranță de care eu una nu mă cred în stare. Eu în locul lor probabil că m-aș fi trimis la plimbare cu mult, mult timp în urmă, ceea ce le zic mereu, dar aparent ei încă mă suportă... Și ca să vedeți că am o familie extrem-de-super-genială, mama mi-a luat azi acea prăjitură cu lumânărică din poză pentru a sărbători aniversarea blogului! Ok, am deviat puțin... spuneam că am transformat Povești întunecate în Jurnalul unei cititoare pentru că asta îmi doream cu adevărat: un jurnal vitural în care să pot scrie tot ce-mi trece prin cap legat de cărți și nu numai, cu scopul de a-i convinge și pe alții că unele romane merită citite. De asemenea, mi se părea că inițial, blogul era puțin prea axat pe partea comercială, așa că am vrut să schimb abordarea, promovând nu orice, oricum, doar pentru că e o carte. Voiam să vorbesc despre ceea ce îmi place mie, într-un mod cât mai personal cu putință, să vă recomand cu adevărat cărțile pe care le-aș citi sau le-am citit eu cu drag. Deciziile mele mă fac să cred că am reușit să schimb tot ce mi-am dorit, iar comentariile de la voi mă fac să cred că am reușit să vă conving să dați o șansă unor cărți minunate :) Apropo de comentarii, în ultimul an am descoperit niște oameni foarte faini în blogosferă și am început să stau de vorbă cu ei pentru că avem în comun pasiunea pentru citit. Și dacă tot mă apucasem de mulțumiri mai devreme, și lor le datorez destule pentru că deseori, comentariile lor m-au ajutat să nu simt că vorbesc la pereți. La fel cum și oamenii care mă cunosc în viața reală și care mi-au spus nu o dată că-mi citesc blogul și că le place m-au ajutat să continui să aberez nu doar cu plăcere, ci și cu încredere. Oamenii aceștia sunt cei mai faini PR-iști pe care și i-ar putea dori un blogger. Fac ce fac și tot la mulțumiri ajung... Începe să semene a discurs de câștigător de Oscar și deși nu am câștigat vreo statuetă, faptul că jurnalul meu a împlinit un an plin de momente superbe, de experiențe de neuitat, de cărți faine și de oameni și mai faini e un premiu în sine (asta, și am câștigat și o prăjitură :)) ) . Așa că am să continui și am să le mulțumesc sponsorilor blogului, , care îmi lasă libertatea totală de a alege ce cărți vreau să citesc ca să vă pot vorbi despre ele și , care prin gestul de a se „alia” cu mine pentru a aduce cărți faine în bibliotecile voastre mi-au demonstrat că blogulețul e apreciat nu doar de cititori, ci și de edituri. Și, desigur, nici măcar jumătate din articolele de aici n-ar exista dacă n-ar exista mulți alți oameni geniali care să sprijine lectura prin campaniile și evenimentele la care am participat și despre care v-am povestit. Orice ocazie de a întâlni alți cititori, de a discuta despre cărți sau doar de a asculta un autor vorbind sunt ocazii care pur și simplu nu trebuie ratate. Așa că și în anul ce vine, voi continua să vă bat la cap să participați și voi la evenimente literare pentru că aceasta e singura mulțumire de care acești oameni au nevoie. Iar vouă... ție, tu, cel sau cea care citești aceste rânduri... You are so awesome! Oricine ai fi, oriunde ai fi, din orice motive ai fi ajuns să citești aceste rânduri, mersi mult. Serios, mersi. Fie că e o vizualizare random pentru că ai ajuns aici din greșeală, fie că ai ales să citești asta pentru că ești curios/curioasă sau ți se pare interesant sau pur și simplu pentru că așa ai avut chef, mersi. Chiar dacă ești un bot de la google care indexează pagina asta, mersi și ție. Mersi pentru că exiști, oricine sau orice ai fi. Nu în ultimul rând (de fapt, cu ei ar fi trebuit să încep!) , le mulțumesc tuturor oamenilor extraordinari cărora dicționarul le-a dat numele de scriitori, dar care sunt de fapt niște magicieni iscusiți a căror baghetă e un stilou, pix, creion sau chiar o tastatură, în timp ce scena lor e doar o foaie albă, fie ea reală sau virtuală, pe care ei o umplu cu formulele lor magice atent gândite care, în fața ochilor publicului, fac să apară lumi noi, de neuitat. Acești magicieni știu să-ți pătrundă în minte și, uneori, ajung chiar mai departe și își gravează semnătura, lăsându-ți un autograf direct în suflet. Aceștia sunt oamenii care reușesc prin cărțile lor să călătorească prin timp și spațiu pentru a ne schimba. Aceștia sunt oamenii cărora ar trebui să le mulțumim zi de zi, pentru că fără ei, lumea ar fi un loc mult, mult mai trist. Sincer, habar n-aveam ce urma să iasă atunci când am început să scriu acest articol, la fel cum habar n-aveam ce o să iasă acum un an, când am început să scriu în acest jurnal virtual.... dar eu sunt extrem de încântată de ambele rezultate și sper să fiu cel puțin la fel de mândră și peste alte 365 de zile :) E prima dată când primesc o leapșa de la 3 bloguri simultan, așa că le mulțumesc , și pentru nominalizare :) Ideea e jocului e simplă: trebuie să rezumăm vara folosind 10 cărți, câte una pentru fiecare element estival. selectaţi în tag cărți citite recent (în ultimii 1-2 ani) incorporaţi în postare imaginea tag-ului dați tag-ul mai departe 1. Drumul către mare: o carte pe care ai așteptat de mult să o citești. de Greg Bear. O am în casă din septembrie anul trecut, de la și am citit-o abia acum. Nu prea îmi dau seama cum de a ajuns așa jos pe lista mea de „to read”, dar cel puțin acum am citit-o și mi-a plăcut mult :) 2. Răsărit de soare: cartea la a cărei lectură abia așteptai să te întorci după ce te trezeai dimineața. De obicei, termin o carte într-o zi sau două, excepțiile fiind rare și de cele mai multe ori, provocate de lipsa de timp. Totuși, , volumul 3 al trilogiei Prima Lege era prea mare ca să-l dau gata într-o zi, așa că nu voiam decât să vină dimineața, ca să mă întorc în lumea lui Abercrombie. 3. Apus de soare: o carte pe care ai stat să o citești noaptea. de Marian Truță și Dănuț Ungureanu. M-am apucat de ea destul de târziu în timpul zilei și pe la 12-1 noaptea nu mai era așa mult de citit... normal că m-a culcat pe la 2-3 :)) 4. Perla din scoică: o carte de la care nu aveai mari așteptări, dar pe care ai considerat-o excepțională după ce ai terminat-o. de Lauren Oliver. Mă așteptam să fie ceva drăguț, roz, pufos, simplu și ușor de uitat. Am dat în schimb peste o distopie excelentă, mai faină decât multe, multe altele. 5. Arsură de soare: o carte care te-a enervat rău, cu care ai avut o experiență neplăcută. Creatura de Nely Cab. Nu-mi place să fac recenzii negative și întotdeauna evit să desființez o carte doar pentru că nu mi-a plăcut mie, dar chestia asta nu e un roman, e risipă de copaci și nu ar trebui să existe pe piață, mai ales din cauză că e destinată fetelor de 13-16 ani, pe care le învață cu exemple cum e bine să te lași maltratată verbal și chiar fizic de gagicu' tău, doar pentru că îl iubești. Nu o să-i găsiți recenzia pe blog pentru că n-am vrut să-l murdăresc cu chestia aia, dar am scris-o pe în engleză, ca să o vadă cât mai multă lume. 6. Valurile mării: o carte care a fost multă vreme pe val și care ți-a plăcut și ție. de Jamie McGuire. O carte roz, pufoasă și ușor exagerată pe alocuri despre doi încăpățânați îndrăgostiți care sunt unul pentru celălalt exact ca o flacără lângă un butoi de benzină. Au fost adorabili :)) 7. Caniculă: o carte care ți-a dat bătăi de cap, pe care ai citit-o greu. de Raymond Chandler. Am citit-o pentru clubul de lectură și mă gândeam serios să n-o termin. Cartea în sine e ok, de data asta publicul (adică eu) a fost de vină. Pur și simplu nu m-a prins... 8. Briza mării: O carte simplă, pe care o consideri lectura ideală pentru vacanță. de David Leviathan. E ușor de citit, captivantă, nu neapărat simplă pentru că are câteva capitole care te marchează și are un final neașteptat, dar e drăguță și merge citită într-o zi toridă de vară. 9. Bronz: o carte care a lăsat o amprentă asupra ta. de A.R. Deleanu (da, se poate spune că am o obsesie) . Eu cred că citind, trăiești ceea ce citești. Dar cartea asta m-a făcut să trăiesc fiecare povestire extrem de diferit de felul în care am orice altceva am mai citit de-a lungul timpului. E ca și cum toate povestirile din acest volum se întâmplă în interiorul tău, dar nu ca atunci când îți imaginezi ceea ce citești, ci e ca și cum ți se strecoară literalmente pe sub piele, devine parte din tine. E mai mult decât bronzul de vară, că ăla trece. E ceva ce trebuie simțit, nu explicat (deci puneți mâna și citiți cartea asta!). 10. Vacanța de vară: o carte care ți-a plăcut mult, dar apoi ai regretat că ai terminat-o așa repede. Cele două cărți ale lui Asimov pe care abia le-am terminat ( și ). Întotdeauna mi s-a părut extrem de greu să închid un roman semnat de acest autor, pentru că la finalul cărților, trebuie să mă întorc într-o lume fără roboți, fără o Galaxie colonizată, fără psihoistorie... Prefer oricând să vizitez o lume a Imperiului Galactic alături de vreun erou fără voie, Aurora în compania lui R. Daneel sau Trantorul în compania lui Hari Seldon. Și profit de ocazie ca să vă reamintesc de care are ca premiu romanul . Cam așa arată vara transformată în cărți, în viziunea mea. Și pentru că sunt curioasă cum arată verile altor bloggeri, o poate prelua oricine dorește, dar eu nominalizez blogurile: , , , , , , , , , . Înainte ca planeta Trantor să reușească să unifice în jurul ei toate planetele locuite din Galaxie și să le integreze în Imperiul Galactic, au existat numeroase momente tensionate în care orice mișcare greșită putea delanșa cel mai mare război din istoria Galaxiei. Unul dintre aceste momente este cel în care un spațio-analist dispare în preajma Florinei, singura planetă unde crește planta numită kyrt, din care se produce cel mai rezistent și versatil material din lume. Totuși, înainte să i se piardă urma, el lansase un mesaj destul de alarmist în care anunța faptul că descoperise că planeta ar fi în pericol. Însă Florina este aflată sub controlul și stricta supraveghere a unei alte planete, Sark, care s-a îmbogățit de pe urma kyrtului și nu plănuiește s-o cedeze. De asemenea, Trantorul dorește anexarea Florinei într-un mod care nu va determina celelalte planete independente să se întoarcă împotriva lui. Desigur,interesele locuitorilor Florine sunt ultimul lucru luat în calcul. Însă și ei au propriile planuri... am încercat să pun în cuvinte motivele pentru care îl iubesc și îl recomand pe Asimov și nu sunt sigură că mi-a ieșit. Între timp, am mai terminat un roman scris de el (se citesc extrem de repede) și m-am hotărât să schimb puțin abordarea și să mă refer la felul în care reușește Asimov să acopere destule subiecte încât să te pună pe gânduri zile în șir cu o poveste pe care o citești în câteva ore. În primul rând, în mod evident, relația dintre Sark și Florina pune în evidență modul în care dorința de putere a unora poate duce la strivirea spiritului altora. Indigenii de pe Florina trăiesc în frică, fiind educați de mici să respecte Lorzii de pe Sark, în timp ce pe propria lume sunt ținuți la respect de patrule formate din mercenari. Mai mult, îndoctrinarea merge atât de departe încât conducătorii de pe Florina sunt localnici, care au fost însă duși pe Sark și educați în așa fel încât să se creadă ei înșiși superiori semenilor lor, în timp ce rămâneau inferiori Lorzilor. Ba mai mult, edililor și înalților funcționari de pe Florina le e refuzat dreptul de a avea urmași, și cum ei sunt cei mai inteligenți dintre ai lor, încet încet Florina devine o planetă de oameni simpli și temători, cu o educație precară, deci ușor de manipulat. Un plan simplu, dar de efect, care i-a asigurat Sarkului nu doar averi nemăsurate, ci și o poziție extrem de privilegiată în plan galactic. Apoi, un alt element fascinant mi s-a părut experiența spațio-analistului, căruia îi este ștearsă memoria, fiind redus la nivelul unui sugar. Nu e un spoiler , deoarece chiar în cardul prologului este povestit exact modul în care îi sunt distruse amintirile, iar starea de neajutorare a sa îți e transmisă și nu poți scăpa de ea minute bune. Iubesc tehnologia și avântul ei mi se pare unul dintre cele mai bune lucruri pentru omenire, însă domeniul acesta al manevrării amintirilor și al pătrunderii forțate în mintea cuiva mi se pare că ar trebui să rămână neexplorat. Nu pot defini o ființă umană, dar știu că amintirile și modul nostru de gândire e o parte importantă a ceea ce suntem, așa că manipularea gândurilor cuiva mi se pare echivalentul distrugerii unei persoane. Tocmai de aceea, lupta constantă a lui Rik cu propria sa minte, de unde trebuie să smulgă amintiri reprimate e extrem de impresionantă. Desigur, mai e și partea politică a întregului joc de șah dintre Sark și Trantor, joc care are ca miză o întreagă planetă și toți locuitorii ei. Modul în care ambasadorii și înalții demnitari jonglează cu cuvintele și cu oamenii pentru a obține ceea ce vor e uneori impresionant, dar de cele mai multe ori e înspăimântător, mai ales pentru că sunt dese situațiile în care e dificil să îți dai seama cine e de partea binelui. Pare că de fapt, scopul e alegerea răului cel mai mic. Tocmai de aceea, mi-a plăcut faptul că Florina a avut și ea un cuvânt de spus, luându-i pe toți pe nepregătite și luându-și soarta în propriile mâini. Și nu în ultimul rând, mi-au plăcut micile referiri la bătrânul Pământ, care au fost mult mai optimiste de această dată. Deși universul lui Asimov este același în fiecare dintre romanele sale (excepția fiind „Zeii înșiși”) , așa că toți cei care au citit romanele seriei Fundația știu ce se alege în final de planeta de origine a omului, acest roman ne oferă posibilitatea să sperăm la un viitor frumos pentru singura planetă radioactivă locuită din Galaxie. Așadar, nu-mi rămâne decât să-mi reiau îndemnul: Citiți Asimov! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=08-2014,"Hari Seldon a prezis faptul că, după mii de ani de prosperitate, Imperiul Galactic se va destrăma și că omenirea va trece printr-o perioadă de decădere care va dura 30 de mii de ani. Însă tot el a reușit să găsească o cale de a scurta această perioadă de barbarie la doar 1000 de ani, înființând două Fundații gemene, la cele două capete ale Galaxiei. Prima este cea în jurul căreia se va înființa cel de-al doilea Imperiu. A doua este o enigmă. Dar știința folosită de Hari Seldon pentru a concepe acest Plan are la bază statistica, așa că nu poate prezice ceea ce va face un singur individ, ci doar tendințele unei mase mari de oameni. Tocmai de aceea, acolo unde forța muribundă a Imperiului nu are niciun imparc, un singur om cu o capacitate neprevăzută poate schimba totul. Cel mai frumos lucru la literatura Science Fiction mi se pare faptul că orice reguli ale lumii noastre sunt abolite. Un scriitor de SF are libertatea absolută de a crea orice fel de lume își dorește. Imaginația e singura limită. În același timp, autorul are obligația de a stabili regulile acestei noi lumi. La fel cum Universul pe care îl cunoaștem noi e guvernat de legile fizicii, lumile imaginare au și ele regulile lor clare, care trebuie respectate fără excepție, pentru a păstra iluzia de real pe care o capătă fantasticul transpus în SF. În primul volum al seriei sale, Asimov a trasat aceste reguli. Ne-a prezentat o nouă știință, una care poate prezice viitorul, ne-a arătat cum funcționează și ne-a arătat impactul ei asupra societății. Apoi, în prima parte din , scriitorul vine și întărește aceste reguli ale psihoistoriei, le face să pară clare, dure, de neînvins. Și chiar și așa, reușește să creeze tensiune, pentru că e greu să crezi că un om mort de mult a reușit să prezică situația în care se află oameni care nu se născuseră pe vremea lui și că, indiferent ce fac acești oameni, cuvintele unui mort sunt mai adevărate decât eforturile lor. Dar apoi, tot Asimov vine și își încalcă propriile legi, cel puțin în aparență. La prima vedere, își distruge propria lume printr-un procedeu neînțeles. La început, în calitatea ta de cititor, te poți simți înșelat. Existau niște reguli, ce s-a întâmplat cu ele? Dar citești captivat mai departe, sperând să descoperi cum s-a putut întâmpla așa ceva, cum au fost măcelărită psihoistoria. Totuși, crima perfectă nu există, așa că în final, atunci când descoperi „ucigașul”, lucrurile par perfect logice. Nicio lege nu a fost încălcată, ci portița folosită de Asimov ca să te păcălească a existat dintotdeauna. Și deși mi-a plăcut enorm acest mister rezolvat frumos, dacă ar fi să aleg un singur lucru care m-a impresionat, un singur detaliu care mi-a rămas în minte, acela ar fi vizisonorul. E descris ca fiind un instrument muzical care, folosindu-se de sunet, stimulează direct nervul optic, generând imagini direct în creier. Ceea ce m-a fascinat au fost descrierile viziunilor personajelor atunci când asistau la „concerte”. Senzația de a asista la o asemenea demonstrație de talent - pentru că doar unii cu un dar deosebit puteau oferi reprezentații impresionante - mi s-a părut nu doar unică, dar și incredibil de frumoasă. Dacă ar fi să aleg un singur lucru pe care să-l aduc din lumea lui Asmiov în a noastră, atunci aș renunța la orice mostră de tehnologie avansată, la orice descoperire care ne-ar schimba viețile, ca să aduc aici un vizisonor. Sunt sigură că oameni care să cânte la el s-ar găsi și în secolul nostru și apoi spectacolele lor ar fi ceva de neratat. Cred că de fapt lucrurile care fac o lume nouă și diferită să pară veridică sunt tocmai micile detalii, acele lucruri din plan secund care te impresionează atât de mult încât ți-ai dori să fie adevărate. Și Asimov reușește să creeze destule asemenea mici jucării astfel încât lumea grandioasă pe care a inventat-o să pară reală, așa că romanele sale merită citite. Și recitite. Deși ne aflăm în plin sezon al concediilor, suntem descurcăreți și ne-am găsit înlocuitori pentru absenți; am avut câțiva nou-veniți care să le țină locul membrilor mai vechi care n-au putut ajunge. Așa că ne-am bucurat de fluxul de sânge proaspăt. (1. Niciun cititor nu a fost vătămat. 2. Poate nu trebuia să scriu tocmai eu despre absenți pentru că luna trecută și eu am chiulit din motive... litorale) De data asta, romanul discutat a fost lui Stanislaw Lem. Am terminat cartea duminică seara, pe la ora două și abia așteptam să ajung la Club, sperând să ne plângem împreună de cartea asta. Totuși, mi s-a părut că eu și dezamăgirea mea am fost în minoritate, dar măcar toată lumea s-a pus de acord că aveau așteptări diferite de la roman față de ceea ce au descoperit citindu-l. Eu mă așteptam la un roman SF. Aveam o copertă din altă lume și un mic fragment pe spate care părea scos dintr-o metamorfoză interesantă. Chiar și începutul e foarte straniu (in a good way) , pentru că nu înțelegi exact ce se întâmplă. Dar problema a apărut atunci când am aflat ce se întâmplă de fapt în carte în urma unui information dump de coșmar, care mi-a explicat faptul că mă aflam în mijlocul unui roman polițist. Ba chiar unul diferit, cel puțin pentru mine, pentru că n-am simțit că mi se oferă un fir de care să mă agăț ca să pot face speculații în legătură cu criminalul, speculații pe care autorul să mi le infirme sau confirme mai târziu. Așa că m-am lăsat purtată de valul lecturii, sperând ca finalul să fie SF. Dar n-a fost chiar ceea ce mă așteptam nici în final, deși a fost interesant misterul din spatele crimelor. Totuși, ultimele câteva fraze au salvat povestea după părerea mea, pentru că măcar i-au dat creierului meu ceva de rumegat. Nu vă spun despre ce e vorba, dar finalul te face să stai o clipă și să te gândești la toate micile întâmplări care te-au făcut să ajungi exact acolo unde ești și te-au și ajutat să rămâi întreg. Privite în ansamblul lor, efectul acestor detalii poate părea o mică minune. Revenind la întâlnirea Clubului, a fost interesant să îi ascult pe ceilalți luând lucrurile care mi-au displăcut la roman și transformându-le în ceva pozitiv. Spre exemplu, mie nu mi-a plăcut faptul că n-am reușit să am suficient material pentru o ipoteză personală, însă alții au fost de părere că, în general, o dată ce ai o bănuială, interpretezi toate datele astfel încât s-o confirme și poți pierde unele lucruri din vedere. Pe asta cred că și mizează autorii de romane polițiste atunci când ascund criminalii astfel încât să nu-i descoperi până la final. Totuși, Lem nu face asta, ceea ce ar putea fi un lucru bun pentru că, alături de personaj, și tu rămâi deschis oricărei posibilități. Nu spun că mi-am schimbat părerea. O dată ce ai niște așteptări și ele nu sunt îndeplinite și nici nu primești ceva mai bun decât sperai, e greu să fii mulțumit. Însă am înțeles că textul în sine s-ar putea să fi fost o lectură mai plăcută decât credeam și că poate un alt set de așteptări m-ar fi ajutat să mă bucur de carte. Așa că poate cândva, știind ce fel de poveste se ascunde între coperți, voi reciti romanul. Și poate o să descopăr ceva ce am ratat. Înainte să închei, vreau să mă asigur că nu rămâne nimeni cu o impresie greșită: nu mi-a displăcut povestea. A fost diferită, originală în anumite momente, suprinzătoare în altele, incredibil de interesantă uneori, însă au fost și câteva lucruri care nu mi-au plăcut (deși erau necesare, adică nu văd cum altfel le-ar fi putut scrie Lem). Și, din păcate, mă așteptam la un alt tip de poveste, așa că am rămas cu un gust amărui pentru că speram să citesc altceva. E ca și cum mă așteptam la o prăjitură și am gustat un biscuite sărat. Ceea ce nu înseamnă că biscuitele nu era bun. Ok, înainte să continui cu comparațiile cu mâncarea, mă duc să-mi golesc frigiderul și între timp vă invit la următoarea întâlnire a Clublui, la sfârșitul lunii viitoare :) Știți care e cea mai faină parte a mersului la munte? Când te întorci acasă. Acestea fiind zise, nu am nicio problemă cu muntele. Îmi place, dar într-un mod ciudat. Părinții mei iubesc mersul la munte și nu la modul dus-grătar-întors. Nu, lor le plac traseele, cu cât mai nasoale și mai neumblate, cu atât mai bine. Până aici, suntem aproximativ pe aceeași lungime de undă. Diferența apare prin faptul că lor le place pe munte chiar în acel moment, când sunt acolo. Dar când sunt udă fleașcă de transpirație, cu corpul protestând cum știe el mai bine, în mijlocul unei văi împădurite în care un pas neatent ar putea însemna o baie în râul rece ca gheața, urmată de un minunat tremurici până când aș ajunge înapoi la mașină și la hainele uscate, ar trebui să-mi placă? Pe bune?! Ok, sunt niște peisaje faine, dar nu mă simt destul de bine cât să mă bucur cu adevărat de ele... Nu, pentru mine, partea superbă e a doua zi. Când ești curat și uscat și stai tolănit pe canapea și te uiți la poze și vezi toate părțile frumoase, fără oboseală, fără efort, fără niciuna din părțile neplăcute. Atunci intervine sentimentul de mândrie. Te uiți la poza de la baza muntelui, vezi până unde ai urcat și pare enorm și ți se umflă pieptul. Te bați singur pe spate și îți spui cât ești de minunat. Sau așa e pentru mine, asta e relația mea cu muntele. EI bine, acum trei ani, am fost prima dată pe Valea lui Stan, aproape de lacul Vidraru. Traseul presupune niște scări întinse peste vale (anul ăsta au făcut un upgrade, pe porțiunea cea mai nasoală au pus o pasarelă, în loc de o scară ruginită care tremura cu mine) . La înălțime. Aceste minunate scări îți oferă o alegere: poți privi în jos ca să vezi treptele și să nu ratezi vreuna - pentru că rateul ar însemna să simți toată plăcerea pășitului în gol - având totodată parte de priveliștea până jos saaaau poți să nu privești în jos și să pipăi cu piciorul până găsești treapta, ceea ce e ca și cum ai păși orbește în gol la fiecare pas. Eu am ales să văd pe unde merg. Așa că atunci am aflat pentru prima și singura dată ce înseamnă când mintea își dă shut down singură. Înainte să parcurg efectiv traseul, nu știusem ce mă aștepta, așa că o dată ajunsă acolo, mintea mea a hotărât că se lipsește bucuroasă de experiență și s-a dus la plimbare. Eram incapabilă de orice gând coerent, doar fredonam un vers dintr-un cântecel. Fast forward trei ani mai târziu ani. După cum spuneam mai devreme, după ce experiența se termină, rămân doar amintirile faine, mândria, sentimentul de reușită. Nu, n-am uitat că mintea mea s-a poticnit într-un vers de cântec, toată rațiunea dispărând. Dar am reținut doar ce s-a întâmplat, dar nu și ce am simțit atunci, cu mintea în pauză. În schimb, eram foarte mândră de mine că făcusem tot traseul fără niciun moment de panică în care să refuz să mai fac vreun pas. Am urcat toate scările, le-am coborât la întoarcere și am făcut totul fără fițe (e greu să te panichezi când nu ai rațiunea prezentă, care să te avertizeze că e cazul să te panichezi) . Așa că atunci când sâmbăta trecută, tata a propus să mai mergem o dată, am fost prima care a fost de acord. Îmi aminteam clar că promisesem să nu mai calc niciodată pe-acolo, dar mi-am zis că n-are cum să fie atât de rău, că dacă am putut face traseul o dată, pot și a doua oară și că acum că știam ce mă așteaptă, urma să fie mult mai bine. O dată ajunsă înapoi acolo, repetând experiența, mi-am amintit exact de ce am spus că nu mai calc pe-acolo. Și da, a fost „mai bine”: de data asta, am avut gânduri conștiente. Fix două. Primul era „de ce naiba am vrut să fac asta din nou , ce am de câștigat din așa ceva?!” . Al doilea: „hai, genunchilor, vă rog eu nu mai tremurați, nu e chiar așa rău, n-am cum să cad, de ce nu înțelegeți că e ok, nu mai tremurați că tremură și nenorocita asta de scară!!” . Mult mai bine, nu? Și totuși, acum pot spune din nou că mi-a plăcut. Și că sunt mândră de mine. Hei, am făcut-o din nou! Adevărat, corpul meu a ales să-mi transmită „hell, no!” de mai multe ori - pe lângă tremuratul genunchilor, au fost momente în care tata îmi explica cum să fac ceva și puteam să vizualizez mișcarea și părea logică, dar picioarele mele refuzau să se miște. Sau mâinile să dea drumul mânerelor ca să se mute în altă parte. Sau corpul meu refuza să se lase pe spate - dar am reușit să-l ignor. Concluzia? Voi uita din nou cât de neplăcut e totul atunci când sunt acolo. Voi rămâne doar cu amintirile plăcute. Însă dacă am putut ține minte că mi s-a oprit creierul prima dată, atunci despre această repetare aleg să rețin un singur lucru: „nu merită” . Am făcut-o de două ori, mi-am demonstrat mie că pot, acum pot să revin liniștită la traseele alcătuite doar din pământ solid și să mă zbengui doar bine prinsă într-un ham. Dar măcar acum pot afirma cu certitudine că mie nu mi-e frică de înălțime… ci genunchilor mei :)) O dată cu anunțul primei cărți despre care vom discuta la , mi-am reamintit cât de mult mi-a plăcut romanul lui Ray Bradbury, dar și faptul că mi s-a părut o carte pe care ar trebui s-o citească toată lumea. Și asta cât mai repede, cât încă se mai poate schimba ceva în societate. Tocmai de aceea, cu sprijinul , voi oferi romanul unui cititor al blogului. Iată despre ce e vorba, pe scurt, în : O poveste tulburătoare şi poetică, „Fahrenheit 451” este o parabolă a unei societăţi în care valorile pe care le cunoaştem au fost răsturnate, în care statul interzice cititul şi legiferează arderea cărţilor. Cetăţenii acestei lumi distopice trăiesc într-o indiferenţă indusă de droguri şi de mass-media. Unul dintre ei este Guy Montag. El are o sarcină simplă: trebuie să dea foc tuturor cărţilor şi caselor în care acestea sunt ascunse. Îi place meseria pe care-o practică de zece ani, simte că-şi face pe deplin datoria şi nu are niciodată îndoieli... până în momentul în care o adolescentă îi povesteşte despre un trecut în care oamenilor nu le era teamă. La fel de proaspăt şi parcă mai relevant acum, la peste o jumătate de secol de la apariţie, acest roman-cult reuşeşte performanţa de a fi deopotrivă o capodoperă a literaturii universale, un clasic al genului şi un best-seller. Acum o să vă provoc să vă imaginați că și în lumea noastră, cărțile ar fi scoase în afara legii și pompierii ar începe să ne ardă bibliotecile. Însă aveți posibilitatea să salvați o carte, una singură (fără să trișați salvând un e-reader plin, ok?) . Nu vă cer să alegeți cartea preferată, știu cât de greu e să alegi una singură. Vă provoc mai degrabă să alegeți o carte care să vă ajute să rezistați în noua societate în care cultura înseamnă emisiuni de genul celor „mondene” de astăzi. Alegeți o carte care să vă redea speranța, care să vă reîncarce mental astfel încât să puteți face față unei astfel de lumi. Dacă ați ales, lăsați-mi un comentariu la această postare în care precizați: o adresă de e-mail validă numele contului cu care urmăriți blogul printr-una din rețelele sociale (Facebook/Twitter/Google+/GFC/Bloglovin') sau specificați dacă îl urmăriți prin e-mail cartea pe care ați ales s-o salvați de flăcări opțional : dați share concursului printr-o rețea de socializare. Concursul se încheie pe 31 august, ora 23:59 , rezultatele urmând să fie afișate a doua zi pe blog. Mult succes tuturor! După ce am fost destul de de Edge of Tomorrow , m-am hotărât să nu mai am așteptări foarte mari de la filmele SF recent apărute în cinematografe. Apoi am fost la Lucy și mi-a trebuit o săptămână întreagă ca să pot pune în cuvinte cât de mult mi-a plăcut. Cine știe, poate secretul ca să-mi placă un film e să nu am așteptări de la el :)) Lucy e o tânără obișnuită, dar viața ei se va schimba complet după ce face cunoștință cu Richard. El reușește s-o determine să livreze o servietă unui domn Jang, care se dovedește a fi un traficant de droguri. Jang o folosește pe Lucy ca recipient pentru a livra o pungă cu CPH4 pe piața din Europa. Însă punga cu droguri inserată chirurgical în stomacul fetei se sparge și drogul începe să lucreze în organismul ei, permițându-i să-și folosească o porțiune din ce în ce mai mare din creier, mai mult decât orice altă ființă de pe Terra. Ce abilități va dobândi Lucy și ce va face cu ele rămâne să aflați urmărind filmul, care merită văzut pentru că e o experiență superbă. Din start, premiza acestui film e un mit, nu un adevăr științific. Dar lăsând asta la o parte, filmul e un deliciu. Încă de la început, de la primele scene cu Lucy care sunt intercalate cu scene sugestive din lumea animalelor, îți dai seama că acest film va fi diferit de toate celelalte. Nu pot să mă laud cu un bagaj cinematografic ieșit din comun, mai văd câte un film din când în când, așa că poate ideea asta a mai fost folosită. Eu însă n-am mai văzut-o și mi-a plăcut, la fel cum mi-a plăcut montajul istoriei lumii văzută de Lucy din final. Vizual, filmul a fost superb. Revenind la ideea de la care pleacă filmul, chiar falsă așa cum e ea, e folosită la maximum. Pe lângă controlul absolut al propriului corp, Lucy începe să-i poată controla și pe alții și, partea mea preferată, să vadă fiecare organism viu ca pe un sistem, înțelegând cu o singură atingere ce părți ale „mașinii” nu funcționează. Nici tehnologia nu îi pune vreo problemă, ea putând să „vadă” toate transferurile de date care au loc în aerul ce ne înconjoară. How awesome is that?! Adică presupunând că un om chiar ar putea face asta, posibilitățile sunt nelimitate... Ai putea face absolut orice. Și tocmai pe asta se concentrează filmul: atunci când abilitățile tale nu mai au nicio limită, ce faci cu toate cunoștințele pe care le dobândești? Atunci când devii mult mai mult decât uman, care e rolul tău în lume? Însă lucrul care mi-a plăcut cel mai mult la acest film, elementul care m-a impresionat mai mult decât toate efectele vizuale și toate întrebările pe care le ridică filmul a fost punctul culminant. Aș vrea să-mi amintesc ultimul film pe care l-am văzut care avea așa ceva aș vrea să-mi amintesc ultima dată când am stat literalmente on the edge of my seat , întrebându-mă dacă personajul principal sau antagonistul va fi cel care va triumfa. În acele clipe, ambele variante păreau la fel de posibile și mă tot întrebam ce variantă au ales: o lume în care oamenii capătă acces la răspunsurile întrebărilor care au bântuit umanitatea încă de la primul gând conștient sau o lume în care aroganța și inconștiența omenirii sunt cele care triumfă și luminița de la capătul tunelului neștiinței noastre se dovedește a fi doar o lumânare pe care o stinge cineva care nu pricepe miza pentru că e orbit de propriile ambiții. Pentru mine, Lucy a fost un film care mi-a dat senzația aceea de wonder pe care o caut în toate formele de evadare din cotidian, așa că îl recomand tuturor celor care vor să vadă un film superb, despre care mult timp după ce îl vezi nu poți spune decât „oau”. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=11-2014,"Nu cred că mai e nevoie și de cuvintele mele, pur și simplu Gaiman spune tot ce trebuie spus... Deși se află la a șaptea ediție, pentru mine acesta va fi primul an în care particip la Festivalul Internațional de Literatură București. Motivul e destul de simplu: e primul an în care la FILB se organizează evenimente dedicate literaturii SF&F. Am fost mereu curioasă cum e să pariticipi la FILB (sau la orice alt festival de literatură) , dar cred că ocazia perfectă să aflu e cea în care știu și eu despre ce e vorba. Și cum singura literatură despre care pot vorbi fără să mă simt ultima incultă e SF-ul... abia anul acesta merg și eu la FILB :) Deși programul complet e mult mai cuprinzător, pe mine personal mă interesează două evenimente. Primul este cu Paul McAuley și Richard Morgan, doi scriitori britanici de SF&F, întâlnire care are loc vineri, 5 decembrie, ora 18:30 la biblioteca British Council (pe care am vizitat-o când m-am înscris să dau examenul CAE și nu numai că arată superb, dar ca bibliotecă, e organizată extrem de futurist... deci și cadrul o să fie perfect). Al doilea eveniment e … , care arată cam așa: Lectură Paul MCAULEY (Marea Britanie) – din romanul ; ediția în limba română, apărută în 2014 la Editura Paladin, în traducerea lui Nicu Gecse Lectură Richard MORGAN (Marea Britanie) – The Dark Defiles , în curs de apariție, fragment tradus în limba română de Roxana Brînceanu Lectură Sebastian A. CORN (România) – din romanul , apărut la Editura Nemira în 2014 Lectură Michael HAULICĂ (România) – din romanul (ediție revăzută), publicat de Millennium Books, în 2014 Open Talk – moderator: Oliviu Crâznic Dialog cu publicul Închiderea celei de a VII-a ediții a FILB Cocktail, oferit de Ambasada Elveției în România și Swiss Sponsors’ Fund Tot citind despre FILB, am dat și peste un scurt articol al președintelui festivalului, care vorbește despre tema centrală a acestei ediții: conflictul. Printre altele, e menționat și conflictul dintre literatura mainstream și cea SF&F... Știu că o dezbatere, oricât de lungă, n-o să rezolve nimic. Mai ales pentru că foarte probabil, cei prezenți vor fi cititori de SF&F care s-au săturat să afirme iar și iar că literatura lor preferată nu e cu nimic mai prejos decât orice alt tip de literatură. Ba chiar, în momentele mele de înverșunare împotriva tuturor elitiștilor care cred că SF-ul e alcătuit doar din broșurici pe care le citești „pe tren”, sunt ferm convinsă că dacă un autor vrea să-și demonstreze măiestria, atunci provocarea cea mai mare e să scrie un roman SF. Mă rog, astea sunt frustrările mele care poate se vor rezolva la un moment dat, poate nu. Cert e că abia aștept să reîntâlnesc oamenii cu care a ajuns să-mi placă enorm să-mi petrec timpul liber, abia aștept să-i întâlnesc pe cei doi autori străini și să ascult fragmentele din romanele lor ce vor fi citite, abia aștept să-i ascult citind și pe autorii noștri, pe scurt, abia aștept două zile pline de SF. Luni seara, în mansarda librăriei Cărturești Verona m-am reîntâlnit cu ceilalți membrii ai Clubului de Lectură Nemira ca să discutăm volumul de povestiri de H.P. Lovecraft. Volumul este unul de tip antologie best of , conținând o serie dintre povestirile autorului. Din păcate nu am terminat cartea, am citit cam o treime, așa că nu vă pot spune mai multe despre conținut. Deși au existat câteva voci care să-l apere pe autor, majoritatea n-am fost foarte încântați de povestirile sale. Unii se așteptau la mai mult de la un nume atât de cunoscut în lumea horrorului cum e Lovecraft. Cineva l-a numit o imitație nereușită a lui Edgar Allan Poe. Problema mea personală a fost faptul că în toate poveștile sale, încălca într-un mod neplăcut regula show, don't tell a scrisului. Totuși, mi s-a părut că s-au oferit niște circumstanțe atenuante: am aflat că Lovecraft era un tip singuratic, care trăia izolat, fără să știe ce se întâmpla în lumea (literară) din jurul său. Și de data asta am încercat să găsim cu toții un răspuns la întrebare Cui ai recomanda această carte? și am decis cred că în unanimitate, că e ok pentru o persoană de 15 ani care n-a mai citit horror. Sau că ar fi o carte bună de citit într-un concediu la munte, noaptea, preferabil iarna. De obicei, lumea nu recomandă literatură horror la ore târzii, dar în cazul de față, puteți dormi liniștiți. Ba chiar una din povestiri a fost comparată cu desenul animat Pinky and The Brain , așa că nu e cazul să vă temeți de coșmaruri. De fapt, dacă mă gândesc puțin, acesta e unul din lucrurile pe care le-am apreciat la Lovecraft: faptul că nu mi-a creat niciun fel de disconfort psihic. Chiar și în momentele în care nu intuiam unde se îndreaptă povestea, când se ajungea la punctul culminant nu am avut niciodată senzația de surpriză. De fapt, cineva chiar a făcut o paralelă între proza lui Lovecraft și un stil de muzică (i-am uitat denumirea, din păcate) care urcă până într-un punct, apoi „se dezumflă”. Cam asta e senzația predominantă, cel puțin din povestirile pe care le-am citit: aștepți să se întâmple ceva, dar deznodământul e deseori dezamăgitor. Totuși, spre final am reușit să creăm o atmosferă horror: am stins toate luminile și Luca a preluat cuvântul, citindu-ne la lanternă un fragment dintr-o povestire. Bineînțeles că ne-am distrat la culme! Deoarece luna viitoare e marcată de sărbători și concedii, întâlnirea următoare va avea loc pe data de 15 decembrie, și deocamdată, se anunță unanimitate în voturi. Rămâne însă de văzut care va fi cartea lunii :) Mă refer, bineînțeles, la Otto Witte, fostul rege al Albaniei care, după ce a câștigat alegerile desfășurate printre cititori, ne-a citit un discurs fenomenal. Dar să începem cu începutul: joi seară, în Cafe Verona, a organizat o seară literară în cadrul căreia bloggeri și cititori pasionați l-au putut cunoaște pe Andrew Nicoll, autorul romanelor și . Întâlnirea a fost moderară de Dragoș Butuzea, omul din spatele blogului , iar Ioana Văcărescu, traducătoarea celor două volume, s-a ocupat de traducere. Jurnalist de profesie, Andrew Nicoll a devenit scriitor în urma unei crize a vârstei mijlocii pe care a recunoscut-o zâmbitor. Deși ne-a mărturisit că jurnalistul și scriitorul sunt două fațete ale personalității sale pe care le separă ușor, de mai multe ori pe parcursul serii a făcut comparații între cele două meserii din punct de vedere al stilului, al modului de lucru pe care ele îl impun și așa mai departe. Ba chiar ne-a explicat că uneori, meseria de jurnalist l-a ajutat în munca de documentare pentru romanele sale. Totuși, am apreciat mai mult momentele în care vorbea doar din punctul de vedere al autorului, pentru că jurnalistul ne prezenta o lume mult mai fruomasă decât realitatea presei românești, o lume în care jurnaliștii chiar simt pe umeri apăsarea sutelor sau miilor de cititori față de care au datoria de a prezenta fapte. Partea asta mereu mă întrista, pentru că la noi nu e deloc așa. Revenind la întâlnire, în lumina întrebărilor adresate de Dragoș și de cei prezenți, am descoperit un scriitor modest, care ne-a mulțumit sincer și frumos pentru simplul fapt că ne aflam acolo. De asemenea, ne-a dezvăluit motivele care l-au împins să scrie, punându-le în cuvinte într-un mod în care doar un scriitor o poate face: chiar dacă nimeni n-o să-i citească romanele niciodată, un exemplar va exista într-o bibliotecă centrală din Marea Britanie și chiar dacă acele cărți se vor umple de praf, ele sunt zgârieturi în Eternitate pe care el știe că le-a făcut și doar asta contează. Bineînțeles, asta nu înseamnă că nu se bucură atunci când e citit :) Pe parcursul serii, Nicoll ne-a mai vorbit și despre forța unei povești care se vrea scrisă, dând ca exemplu modul în care a apărut primul său roman ( ): s-a trezit într-o zi cu o idee care i s-a părut că ar putea deveni o povestioară interesantă, de vreo 6-8 pagini. 18 luni mai târziu, avea un roman. Din păcate, procesul publicării n-a fost la fel de lin, însă a reușit în final și noi nu putem decât să ne bucurăm. În plus, ne-a dezvăluit despre ce e vorba în romanul pe care abia l-a terminat de scris și pentru care urmează să semneze un contract. Nu vă pot spune decât că e vorba despre o crimă reală petrecută în orașul de baștină al autorului și că povestea din spatele conceperii romanului e o dovadă vie a faptului că uneori, poveștile găsesc scriitorul și nu invers. După ce s-au epuizat întrebările, cuvântul i-a revenit lui Otto, întruchipat savuros de Mihai Baranga, care ne-a citit discursul câștigător al prin care Otto își căuta un consilier căruia să-i ofere mandatul de Președinte pe Strada Ficțiunii. Câștigătoare a fost Raluca, și, ascultând , mi s-a părut o alegere perfectă. Andrew a părut să fie de acord pentru că l-am surprins zâmbind în timp ce Ioana îi traducea discursul lui Otto. A urmat o sesiune de autografe, dar și discuții libere, lucru care mi s-a părut mai mult decât binevenit pentru că deși nu avusesem întrebări, am avut ocazia să-i spun cât mi-au plăcut personajele sale, în special Sfânta Walpurina. Așa am aflat că multe din personajele din sunt prieteni sau cunoscuți ai autorului, care a plasat toată povestea într-un oraș fictiv tocmai pentru ca acest lucru să nu fie evident. M-am simțit superb la eveniment și vreau să mulțumesc , atât pentru invitație, dar mai ales pentru că l-au adus pe Nicoll în România. Mi-a plăcut atât de mult autorul încât am mers și a doua zi la sesiunea sa de autografe din cadrul târgului Gaudeamus. Nu pot decât să sper că următorul său roman va apărea cât de curând atât în străinătate, cât și la noi și că autorul va reveni în România pentru încă o lansare! Vă spuneam ieri că din turnul de cărți cu care am venit de la Gaudeamus, una e pentru voi. Am primit un exemplar din direct de la Flavius Ardelean, ca să vi-l pot oferi în cardul unui concurs (care se adresează doar cititorilor 18+ ) . Am scris deja despre carte și nu știu ce aș putea să adaug, poate doar să repet faptul că dacă aveți curaj să vă deschideți în fața ei, am toată încrederea că o descoperiți lucruri la care nu vă așteptați, nu doar între pagini, dar și în voi înșivă. E genul de carte pe care aș vrea s-o citiți cu toții. Despre ce e vorba în : Vegetal: un ins descoperă un univers sub mochetă şi, hrănindu-se cu ciupercile de acolo, devine altceva. Nu ştiu ce. Furcacaudină: un grup de artişti-delicvenţi construiesc o maşină de torturat scriitori locali cu care participă la un festival de poezie cu primul poem hiperonomatopeic. Pe bune. ||: un hingher devenit lichidator după un atac nuclear, însărcinat cu strângerea leşurilor de animale radioactive, o păţeşte. Apare un penis. Geamantanul: doi hoţi se pun cu cine nu trebuie şi o păţesc şi ei. Sute de inimi mici ca sute de sori prinşi sub pământ: un doctor pensionat e bântuit de fetuşii pe care i-a ucis în avorturi ilegale. Conţine şase cuvinte în plus faţă de versiunea iniţială care modifică cu totul sensul textului. Autorul se mândreşte cu asta. Sânul: unui funcţionar poştal îi apare un sân în perete. Se bucură un pic prea mult. Chelia lui Valeriu: un chel se răzbună. De data asta o păţesc alţii. Cea mai bună dintre lumile posibile: cea mai bună dintre povestirile posibile de acum încolo. Apocalipsa se petrece la metrou. Pute a căcat. Liniştea: despre zgomot. Conţine alt penis. Na, poftim. Acum nici măcar nu mai trebuie să o cumpăraţi. Dar totuşi: .” Așadar, dacă vreți să vă înscrieți în concurs, lăsați-mi un comentariu care să conțină: o adresă de e-mail validă ; o metodă prin care urmăriți blogul : e-mail, GFC, Facebook, Twitter, Google+, Bloglovin, oricare dintre ele e bună, mă interesează metoda aleasă și numele contului , ca să pot valida intrările. Cerința e pusă doar ca să mă asigur că toți cei înscriși pot afla rezultatele concursului; răspunsul la întrebarea : Despre ce ar putea fi vorba într-o povestire descrisă prin ilustrația din dreapta? Scrieți câteva cuvinte despre ce vă inspiră vouă ilustrația, nu vă cer să scrieți o povestire, nu e concurs de creație, sunt doar curioasă la ce vă duce cu gândul. opțional : dați share acestui concurs oriunde vreți voi. Concursul se desfășoară în perioada 24 noiembrie - 7 decembrie 2014 , iar câștigătorul va fi ales folosind . Mult succes tuturor! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2014,"Case era un cowboy al cyberspațiului, un programator-hoț care naviga prin matrice, care este lumea virtuală în care se desfășoară transferurile de date. Pe scurt, matricea e un fel de reprezentare holografică a ceea ce e azi Internetul. Dar Case și-a încălcat propria regulă și a încercat să-și înșele angajatorii. Aceștia i-au trimis un mic virus militar care i-a prăjit centrii nervoși care îi permit să se lege la matrice, moment în care cariera sa s-a încheiat. Ajuns în Chiba City, unde a încercat fără succes să se folosească de chirurgii care lucrau la negru ca să-și refacă legătura cu mediul virtual, Case trăiește de pe o zi pe alta, sperând ca într-o zi, Strada să-l ucidă. Totuși, atunci când un necunoscut îi promite că poate repara stricăciunile și-i poate garanta accesul la matrice, Case nu poate refuza. Iar acceptarea sa îl va purta prin marile orașe ale Pământului, apoi pe orbită, dar și în adâncurile matricei, până în miezul impenetrabil al unei inteligențe artificiale. Am tot „întâlnit” în ultimul timp oameni care refuză să continue cărți care nu îi prind de la primul capitol, de la primele pagini, de la primele fraze, de la primul cuvânt. Am folosit ghilimele pentru că i-am găsit pe acești oameni și părerile lor online. Oricum nu-i pot înțelege pentru că eu nu pot abandona o carte. Totuși, în cazul romanului , cred că ne-am pune repede de acord că e o carte bună pentru că te prinde imediat. Te aruncă într-un viitor straniu, direct în mijlocul unei drame despre care nu știi nimic și între niște oameni pe care nu-i cunoști. Te intrigă încă de la primele rânduri și înainte să-ți dai seama, ești iremediabil vrăjit. Lumea lui Gibson e un paradis al decadenței, o lume în care cotidianul poate deveni suportabil doar suprimând rațiunea cu ajutorul vreunui drog. Din perspectiva lui Case, singura evadare se găsește în matrice, în locul din lumini și date, cu strălucirea superbă a circuitelor imprimate, unde fiecare bucată de GHEAȚA (GHimpi Electronici de AuToApărare - o metodă de a proteja informațiile folosită de toate corporațiile) e o provocare și unde fiecare misiune primită înseamnă o cursă pe muchie de cuțit care să-l inunde cu adrenalină, care să-l facă să se simtă viu . Pentru Case, nu contează scopul, ci călătoria, rush -ul. Asta e ceea ce își dorea, asta a pierdut când a pierdut accesul la matrice și asta încearcă să regăsească pe străzile din Chiba City. Și de fapt, senzația de a fi viu, de a trăi cu adevărat e ceea ce le lipsește tuturor celor din acest viitor în care oamenii au acces nu doar la o realitate virtuală, dar și la chirurgie de vârf care să le permită prelungirea vieții și o grămadă de „îmbunătățiri” care mai de care mai diverse, cum ar fi reflexe mult accelerate sau vedere pe timp de noapte. Însă în această lume în care totul e posibil, viața pare mai mult ca oricând a fi ceva fără sens, iar când a trăi e sinonim cu o amorțirea și rutina, e ușor să cedezi promisiunii unor senzații tari. Tocmai de aceea povestea lui Case e atât de verosimilă, chiar și atunci când află care e scopul lui, când înțelege că se joacă cu Cutia Pandorei, că ar putea dezlănțui ceva despre care nu se știe nimic, faptul că perseverează e explicat simplu, în câteva cuvinte, chiar de el: „Habar n-am ce o să se întâmple dacă Iarnă Mută câștigă, dar se va schimba ceva!” Bineînțeles, pe lângă starea de spirit deprimantă prezentă în roman, m-a atras modul în care e văzută matricea, descrierile extraordinare ale călătoriilor prin această lume, ale modului în care datele pot fi vizualizate prin metafore superbe. Prin contrast cu realitatea sumbră, matricea e o poezie, plină de posibilități și de provocări. Deși nu-l înțeleg pe deplin pe Case, și eu mi-am dorit ca Iarnă Mută să câștige (nu, nu o să vă spun nimic despre acest personaj, descoperirea sa e una din plăcerile pe care n-am de gând să vi le răpesc) pentru că voiam să văd ce se întâmplă mai departe, cum schimbă asta jocul, ce va aduce el în plus matricei. Dacă lumea reală a lui Gibson e un paradis al decadenței, atunci matricea e un paradis pur și simplu. Tocmai de aceea, abia aștept să mă întorc, abia aștept următorul volum al seriei. Dar între timp, vi-l recomand pe acesta pentru că nu e numai o poveste captivantă care are loc într-o lume extrem de bine construită, dar și pentru că William Gibson este unul dintre primii autori de cyberpunk și primul autor care a câștigat „triada de aur” a genului SF: premiile Hugo, Nebula și Phillip K Dick. Acum că am reușit în sfârșit să-i citesc romanul de debut, înțeleg de ce! V-am spus eu că vine vacanța și se umple blogosfera de lepșe? Tocmai am primit una drăguță de la : 1. Ce carte te introduce cel mai bine în spiritul sărbătorilor de iarnă? Pentru mine, sărbătorile de iarnă sunt sinonime cu vacanța, care e sinonimă cu deconectarea de la realitate, așa că o carte perfectă pentru începutul vacanței de iarnă e un SF mind-blowing, plin de idei care trebuie digerate bine, o carte care să mi se lipească de mâini și să nu-mi lase creierul să se concentreze la altceva decât la poveste. 2. Afară este viscol iar tu ai rămas blocat/ă în casă din cauza nămeților. Ce personaj ai prefera să iți țină companie? Nu știu pe cine mai surprinde răspunsul ăsta, dar în mod evident l-aș alege pe R. Daneel Olivaw (din seria Roboții de I. Asimov) . Îmi imaginez că ar fi un partener de discuții care ar face ca orele să zboare una după alta, neobservate. Cred că ar putea să vină și vara și iarna următoare și nu mi-aș da seama :)) 3. Participi la o bătaie cu bulgări. Pe care personaj cu inima înghețată l-ai lovi primul? Ăăăăă... ce? Personaj cu inima înghețată? Um... Habar n-am. Jeoffrey Baratheon se califică în categoria asta? Altceva mai bun nu-mi vine în minte, sorry .... 4. Cu ce familie ficțională ți-ai petrece sărbătorile? Cu a mea :)) Nu e nimic ficțional la ai mei, dar sărbătorile în familie mi se par mai frumoase decât orice mi-ar putea oferi vreun tărâm imaginar. Dacă trebuie totuși să aleg, cred că aș merge în Narnia și mi-aș petrece Crăciunul cu cei patru frați Pevensie. 5. Cu cine ai vrea să te săruți sub vâsc? *sigh* Chiar n-am starea de spirit necesară pentru întrebarea asta. Cu nimeni. M-aș așeza turcește acolo ca să încurc lumea și să nu poată nimeni să aibă parte de momentul „romantic”. Ok? 6. Ce personaj a fost pe lista celor răi, dar a reușit până la urmă să ajungă pe lista celor buni? Jamie Lannister. Și a reușit să facă asta de două ori, o dată în cărți și o dată în serial. Adică în carte m-a cucerit, dar în serial momentul în care pierde ceea ce îl definește și înțelege că viața lui nu va mai fi la fel e atât de intens încât mi s-a părut mai bine jucat decât toată Nunta Roșie. 7. Ești singur/ă acasă când 2 hoți se strecoară înăuntru. Ce personaj ai prefera să te ajute să scapi de ei? Tipul din Home Alone a părut să se descurce perfect cu asta, dar dacă ar fi să aleg un personaj de carte... mă gândeam la romane polițiste pe care le-am citit și mi-a venit o idee amuzantă: Melania Lupu. Ar fi mult prea amuzant să scăpăm de hoți împreună. 8. Canalul Hallmark găzduiește un maraton cu filme specifice sărbătorilor. Ce carte are cea mai cheesy copertă? Dacă mi se cerea o poveste cheesy era mult mai ușor, dar o copertă... Nu prea am ce alege, presupun că Cioburi de stele e destul de romanțoasă așa, adică un el și o ea plutind prin spațiu fără costume… Bine, nu cred că e prea romantic când expunerea la vid își face simțit efectul, nu? :)) 9. Împrăștie spiritul sărbătorilor de iarnă și alege câteva persoane care să facă acest tag! Dau leapșa mai departe , , lui , lui și . Pentru că în Universul fizic, denumit de China Mieville manchmal (cuvântul german pentru „câteodată”) , viteza luminii nu poate fi depășită, oamenii călătoresc între lumi îndepărtate prin immer (cuvântul german pentru „întodeauna”) , un alt plan al existenței unde funcționează alte reguli. La marginea zonei cunoscute din immer se găsește Arieka, o planetă aflată sub conducerea Bremenului. Planeta e unică nu doar pentru că poate fi un punct de unde omenirea poate continua explorarea spațiului, dar și pentru că aici se găsește o rasă extraterestră cu un limbaj aparte. Ariekeii (sau Gazdele, cum le numesc locuitorii) au un Limbaj care nu exprimă idei sau concepte, ci e pur și simplu o oglindă a lumii, un fel de manifestare a lucrurilor prin vorbire. Pentru ei, minciuna e ceva necunoscut și fără sens, ei nu sunt doar incapabili să gândească - și deci să vorbească despre - lucruri neadevărate, dar restricția se aplică și la lucrurile pe care nu le cunosc, cum ar fi navele spațiale, înainte de sosirea lor în lumea Gazdelor. Tocmai de aceea, venirea oamenilor e un prilej de a-și îmbogăți Limbajul. Totuși, faptul că nu pot minți nu e singurul lucru deosebit la Limbajul lor: pentru ei, cuvintele nu au sens decât dacă în spatele lor există gânduri, există rațiune coerentă. Tocmai de aceea, ei nu pot dialoga cu niciun fel de robot sau automat. De asemenea, pentru că ariekeii au două voci pe care le folosesc simultan, Limbajul trebuie vorbit de doi oameni care nu trebuie numai să se sincronizeze ca doi actori care își cunosc foarte bine rolurile, dar trebuie să și empatizeze într-un fel, cei doi trebuie să devină o singură minte. Altfel, ariekeii nu îi aud/înțeleg. Tocmai de aceea, singurii care pot vorbi cu Gazdele sunt Ambasadorii, entități formate din câte două clone umane crescute împreună și identice din aproape toate punctele de vedere. Totuși, atunci când Bremenul trimite un Ambasador alcătuit din doi oameni care nu sunt nici pe departe clone, Arieka va trece printr-o serie de schimbări care își vor lăsa amprenta adânc în cultura Gazdelor. O să încerc să pun în cuvinte ceea ce cred despre acest roman, dar pe scurt, părerea mea ar putea fi rezumată printr-un „oaaaaaaaaa” admirativ, urmat de alte câteva jumătăți de onomatopee incoerente, dar articulate pe același ton, pentru că e un roman mind-blowing . Chiar am senzația că mi-a explodat creierul, sunt atât de multe idei faine înglobate în cartea asta încât încă încerc să-mi organizez gândurile... Mind-blowing ! În primul rând, povestea e narată la persoana I de către Avice, o cufundătoare în immer care începe să-și istorisească viața încă din copilărie. Și privită prin ochii unui copil, Arieka pare un loc magic, plin de ființe incredibile. Apropo, având în vedere că romanul nu e ilustrat, pun pariu că dacă luați oricare doi cititori și îi puneți să vă deseneze o Gazdă, nu vor ieși niciodată două desene identice, chiar dacă îi lăsați să studieze în detaliu romanul . De asemenea, planeta e plină și de lucruri extraordinare, pentru că pe planeta Orașului Ambasadei, toate lucrurile sunt obținute prin biotehnologie. Totul e viu, dar funcțional, ceea ce mi se pare fabulos! Imaginați-vă că măștile de oxigen pe care oamenii trebuie să le poarte în exteriorul orașului lor sunt vii! Ca să nu mai zic de case vii, arme vii, aparate vii... totul e viu. Cât de fain e asta?! Apoi, după ce m-am obișnuit cât de cât cu ideea că fiecare lucru e un organism viu modificat astfel încât să servească scopurilor creatorilor lor, intervine ideea Limbajului, ceva atât de diferit și de străin încât și acum îmi e de neînțeles. Pot să-i înțeleg efectele, în sensul că am înțeles că îi limita pe ariekei, care nu puteau să-l dezvolte decât dacă reușeau să creeze ei o realitate care să exprime ce aveau nevoie, dar nu pot spune că îl înțeleg cu adevărat. Ceea ce e fascinant, pentru că îți dă senzația aceea de străin, de extraterestru. Mieville creează o atmosferă foarte convingătoare. Până la urmă, pentru mine limbajul înseamnă ceea ce înseamnă pentru fiecare om, adică nu mare lucru. Pur și simplu nu pot înțelege cum funcționează Limbajul Gazdelor și cu atât mai puțin nu pot înțelege modul în care noul Ambasador îi afectează. Nu vreau să dau spoilere așa că n-o să vă spun ce rol are acest nou Ambasador, dar e genul de lucru care vine să te destabilizeze după ce credeai că ai început în sfârșit să te obișnuiești cu niște idei. Și dacă tot am ajuns la Ambasadori... Sunt doi oameni, dar de fapt e unul singur… sau nu? Au uneori păreri diferite, dar nu chiar. Relația adevărată dintre ei e un mister pentru toată lumea, nu ne putem baza decât pe aparențe și pe povești ale altor Ambasadori... Plus că toate problemele care derivă din faptul că e nevoie de două clone armonizate perfect sunt pur și simplu barbare. Pe undeva, am înțeles că sunt niște realități potențiale, dar a fost unul din cazurile în care m-am bucurat că așa ceva nu e real, pentru că e crunt. De fapt, pe lângă sentimentul acela de fascinație pe care mi l-au dat ideile absolut superbe, celălalt sentiment predominant a fost cel de amărăciune pentru că povestea nu e nici pe departe una veselă. Omenirea nu înțelege Gazdele, nu cu adevărat. Putem comunica cu ei, dar nu le înțelegem modul de gândire pentru că nu le înțelegem Limbajul, nu știm cum funcționează el. Îl putem imita, ne putem preface că îl pricepem, dar de fapt, între cele două specii e o prăpastie enormă. Și tocmai pentru că nu înțelegem lucrurile, le distrugem. Aș vrea să spun că rezultatul final e totuși ceva bun, că poate ariekeii au evoluat, dar nu sunt sigură de asta. Iar prețul plătit, răul pe care îl cauzează omenirea, toate scenele absolut sfâșietoare în care o lume întreagă suferă fizic și mental din cauza unui lucru aparent banal precum cuvintele... e ceva care n-are cum să te lase indiferent. Tocmai de aceea m-am hotărât să adaug mai multe romane semnate de China Mieville pe Lista mea. Mi-a plăcut enorm modul în care și-a spus povestea, a reușit să mă cucerească prin idei, să mă țină lipită de carte prin acțiune, să mă facă să zâmbesc până și prin modul în care își numerotează capitolele (e foarte faină ideea, serios) , a reușit să mă impresioneze prin scene extrem, extrem de intense și de puternice. E genul acela de carte care te dă peste cap zile bune după ce o termini pentru că ideile sunt pur și simplu fabuloase, dar nici povestea nu se lasă mai prejos și își lasă amprenta asupra ta. Așadar recomand tuturor celor care caută ca prin lecturile lor să descopere lumi cu reguli stranii, dar bine gândite, lumi care să le dea acea senzație de fascinație pe care doar o carte bine scrisă ți-o poate da. Anul 2014 a fost anul schimbării. A fost în primul rând un an electoral, an în care a fost ales un nou președinte, unul care va încerca să schimbe lucrurile în bine. Mă refer, desigur, la Otto Witte! Mulțumită , am avut plăcerea și onoarea pe noul președinte și să ascult discursul său de mulțumire. Însă dacă vrei cu adevărat schimbare, nu e de-ajuns un singur om, e nevoie de o echipă. De un guvern. Tocmai de aceea, în poziții cheie au fost numiți oameni care pot cu adevărat schimba ceva, oameni care și-au demonstrat deja calitățile și care sunt pregătiți să îi învețe și pe alții cum să facă în așa fel încât lucrurile să meargă înspre mai bine . Noi, bloggerii, vom încerca să-i cunoaștem pe noii membrii ai guvernului și să vi-i prezentăm și vouă, dar vom încerca și să ne asigurăm că își vor face bine treaba. Până acum, le-am revizuit CV-urile și trebuie să spun că arată foarte bine. Tocmai de aceea, e momentul să-i cunoașteți și voi: Noul prim-ministru, Harap-Alb , mezinul Craiului Verde, a demonstrat că știe care sunt nevoile omului de rând, deoarece deși a pornit de sus, a servit o perioadă de timp drept slugă Spânului. Educat de Sfânta Vineri, a demonstrat nu o dată că știe să vadă dincolo de aparențe, fiind capabil să plaseze oamenii potriviți în pozițiile-cheie. De asemenea, este un lider înnăscut, inspirând încredere celor care îl urmează. Nu în ultimul rând, există nenumărate dovezi ale omeniei sale nu numai față de semenii săi, dar și față de ființele necuvântătoare. În plus, Harap-Alb nu vine singur, ci cu o echipă sudată și puternică în spate, colegii săi fiind gata să-l ajute cu orice ar avea nevoie. În fruntea Ministerului Educației a fost numită Ileana Cosânzeana , o tânără hotărâtă și inteligentă, care cunoaște îndeaproape poveștile și știe cum poate modifica programa în așa fel încât să fie atractivă pentru orice elev. De asemenea, având calități precum empatia și spiritul de observație, Ileana poate descoperi persoanele dedicate care să inspire noile generații. Nu în ultimul rând, doamna ministru va aduce o viziune nouă și proaspătă asupra educației, ceea ce e exact ceea ce lipsește acestui domeniu. Nu în ultimul rând, noul ministru de finanțe, Prâslea cel voinic a demonstrat că este capabil să apere bunurile regatului său, ceea ce îl recomandă pentru a se ocupa de finanțele țării. Refuzând să cedeze în fața tentațiilor, ba chiar alegând să urmărească infractorii, Prâslea ar putea fi exact persoana de care bugetul României are nevoie. Împreună, personajele de basm au decis să readucă magia poveștilor în viața tuturor românilor, însă, deși se află la putere, ei au în continuare nevoie de fiecare dintre noi. E datoria noastră să-i ajutăm să-și realizeze agenda politică, programul lor putând fi rezumat simplu: Pentru o lume mai bună, citește-le copiilor povești! Nu trebuie să uităm că educația pornește de acasă și că primul exemplu pe care îl primește un copil e cel dat de familia lui. Așa că citiți-le copiilor pe care îi cunoașteți, arătați-le minunile care se ascund între paginile unei cărți, faceți-le cunoștință cu personajele de basm despre care v-am vorbit mai sus pentru ca, atunci când vor crește, copiii să știe ce valori să caute la liderii lor, dar și la prietenii lor. Citiți-le și deschideți-le mintea și pofta de carte și veți vedea că vor deveni persoane de care să fiți mândri. Campania CITEȘTE POVEȘTI! este inițiată de și realizată în colaborare cu agenția de publicitate NEXT Advertising şi Raluca Băraru. Puteți urmări campania pe facebook, , și puteți ajuta la rândul vostru răspândind informații despre aceasta și, desigur, aducând poveștile în viața copiilor pe care îi cunoașteți. Sper că v-ați petrecut ziua de Crăciun excat așa cum v-ați dorit. Eu am avut o dimineață splendidă, am primit exact ce mi-am dorit (căăăărți!!) , apoi m-am băgat la căldurică (oh, well, în București oricum a fost extrem de cald ieri, dar de dragul tradiției, mi-am făcut o cană mare de ciocolată caldă) și m-am pus pe citit , unul din cadourile din partea . Am ales-o pentru că e o carte care merge citită în preajma Crăciunului și care e atât de plină de zăpadă încât parcă am uitat că afară părea să înceapă primăvara. Sunt de fapt trei povești, fiecare semnată de alt autor, fiecare cu personajele și acțiunea proprie. Însă am avut parte de o surpriză neașteptată și foarte faină: toate cele trei povești sunt interconectate, toate de desfășoară în același loc, aproape în același timp și deci trebuie citite în ordinea din volum, pentru că se leagă între ele. Pe scurt, în ajunul Crăciunului, un tren rămâne blocat în preajma unui mic orășel. Din tren vor coborî o fată care va repara inima frântă a unui locuitor, câteva majorete care îi vor ajuta pe doi prieteni să-și dea seama ce relație există între ei și fostul iubit al unei tinere care trebuie să ia o decizie majoră în legătură cu ea însăși. Rezultatul? Trei povești de Crăciun pline de zăpadă, iubire și de miracole de Crăciun, desigur. Spusesem la un moment dat că prin înveliș (copertă, titlu, autori, rândurile de pe ultima copertă) , fiecare carte promite ceva. Dacă ați văzut vreodată vreun film de Crăciun, din acela cu iubire și miracole, atunci știți exact ce promitea această carte: trei astfel de filme în proză. Și ca bonus, părea genul de carte pe care dacă o scuturi deasupra unui cozonac, o să curgă zahăr pudră din ea direct pe prăjitură. Ok, poate exagerez, cert e că e exact ceea ce pare: o carte dulce, previzibilă, dar simpatică, despre Magia Crăciunului. Nu pot spune că nu mi-au plăcut, dar problema majoră a acestor „basme” cu happy-end e că după un timp, deja faptul că absolut nimic rău nu se poate întâmpla devine deranjant. Chiar nu există niciun străin periculos? Niciun îngheț ucigaș? Niciun accident de mașină în urma căruia cineva să fie serios accidentat? Nu mă înțelegeți greșit, sunt fată și iubesc o poveste roz cu happy-end din când în când, daaaar nu s-ar putea să fim puțiiiiin mai realiști? Nu cât să stricăm povestea, dar cât să existe puține tensiune. Puțin mai multă decât cea dată de un iubit care nu răspunde la telefon... Oricum, în afară de excesul de noroc chior pe care îl au inconștienții, am mai avut două probleme cu volumul ăsta. Prima a fost faptul că n-am găsit diferențe de stil între cele trei povești. Adică serios, au fost trei autori, fiecare cu povestea lui, nu? Da, bine, toate se întâmplau în același loc, deci a existat o colaborare, dar zău că am simțit că citesc un roman unitar. Diferențele dintre cele trei povești erau date de personajele centrale și atât. În mijlocul unuia dintre texte, eram incapabilă să-mi dau seama dacă e scris de altcineva sau nu. Dacă am fi fost anunțați că sunt trei povești scrise în colaborare, era ok, dar la începutul fiecărei povești era menționat un autor diferit... deci unde sunt diferențele? A doua (și ultima) mea problemă au fost personajele. Stereotipii mai mari și mai late nu cred că am mai găsit. N-am călcat niciodată în SUA, dar zău că mi-e greu să cred că toate lucrurile care se spun despre ei sunt adevărate. Însă această carte că vrea din greu să mă convingă că sunt. Serios, singurul lucru pe care nu l-am găsit a fost un personaj obez, în rest au fost 100% americănisme. Totuși, e o carte de Crăciun, așa că încă de când m-am apucat de citit, mi-am propus să n-o judec prea dur. A fost simpatică, dulce, drăguță, amuzantă pe alocuri, personajele au avut chiar câteva replici de-a dreptul istețe, au fost câteva situații atât de ridicole încât au devenit extrem de amuzante... Pe scurt, dacă vreți să vă relaxați și n-aveți chef de un film de Crăciun, încercați . Se citește extrem de repede și e numai bună pentru o vacanță în care vrei doar să lenevești în pat :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=01-2015,"Luni seara mi-am închis frumos caietele și am tras un chiul de la a fi în sesiune ca să particip la întâlnirea Clubului de Lectură Nemira. Nici nu puteam să lipsesc pentru că am citit cartea lunii, , pe nerăsuflate și mi-a plăcut atât de mult încât mi-am încălcat puțin obiceiul și v- despre ea înainte de întâlnirea cu ceilalți cititori. Acum, dacă stau să mă gândesc, am făcut bine pentru că deși ne-am pus de acord că a fost o carte reușită, am senzația că în marea majoritate a timpului n-am făcut decât s-o criticăm. N-am fost mai mereu de acord cu ceilalți pentru că foarte multe elemente din carte pur și simplu au funcționat pentru mine, dar a fost interesant să văd păreri complet diferite pe care culmea, am reușit să le înțeleg. Știu că mereu insist pe chestia asta, dar e adevărat: e întotdeauna foarte fain să vezi două păreri diferite despre aceeași carte (se aplică și la altele, dar mie la cărți îmi place enorm) . Spre exemplu, pentru unii lupta din finalul romanului a fost prea clișeică, hollywood- iană și fără suspans. La fel cum nu e o surpriză ce personaj va deveni omul pictat din titlu, faptul că lupta aceea va avea loc e destul de evident destul de repede, la fel cum promisiunea unei serii garantează rezultatul luptei, cel puțin pentru protagoniști (bine, există mereu posibilitatea unei morți neașteptate de când GRRM ne-a reamintit că orice e posibil, dar nu părea genul acela de carte) . Dar faptul că anumite elemente sunt previzibile nu le ia nimic din farmec, faptul că știi că urmează o luptă nu înseamnă că nu vrei să vezi desfășurarea ei, faptul că știi cine o să scape nu înseamnă că n-o să treci prin ceva emoții, faptul că personajul principal e în siguranță nu înseamnă că nu-ți poate părea rău pentru vreun personaj secundar. Însă o chestie cu care mi-a fost greu să rezonez a fost părerea cuiva că lupta n-a părut credibilă. Bun, am zis-o și în recenzie, nu cred că în realitate oamenii ar sări să se apere unii pe alții, descoperind un curaj pe care nu știau că-l posedă. Dacă ar trebui să depind de vecinii mei și de curajul lor ca să ne apărăm de demoni, atunci da, am crăpa cu toții, naivii primii. Dar în roman e o altă lume, e un univers fantastic, deci e voie să crezi că se poate. De fapt, chiar se poate, se întâmplă sub ochii tăi, așa că de ce nu? „Altundeva, altcândva” e un tărâm magic unde orice e posibil și autorul reușește să creeze un „altundeva” destul de coerent încât eu l-am crezut. Și mi-a făcut plăcere să-l cred. Alte minusuri pentru unii au fost: magia glifelor insuficient explicată („it's magic” nu merge pentru toți :)) ) , personaje bidimensionale, inclusiv cele principale (eu n-aș zice bidimensionale, ci mai degrabă cu o evoluție ușor de ghicit) , excepția fiind Bruna, care a fost unanim considerată badass -ul romanului, faptul că Arlen nu s-a comportat nicio clipă ca un „băiețel adevărat” pentru că era axat pe luptă în loc să profite puțin de frumusețile pe care i le oferea viața (a se citi personajele feminine care nu voiau decât iubirea lui) și, desigur, scena violului. Cred că jumate din întâlnire s-a învârtit în jurul celor câteva rânduri despre viol. Nu-mi explic de ce, dar discuția se întorcea mereu la acel moment. Adevărat, acolo și eu am avut o problemă cu reacția tipei în cauză, care a depășit momentul mult prea repede. Am zis și de bine despre carte, și încă destule, pentru că deși ne-a plăcut să ne legăm de mai toate elementele din carte, pentru majoritatea celor care citiseră romanul, povestea a fost suficient de captivantă încât s-o ducă la bun sfârșit și să-și dorească aproape în unanimitate o continuare. Și dacă tot am adus vorba de dorit mai mult, am făcut un mic experiment luni și am adus-o și pe sora mea (ca să fiu sinceră până la capăt, ea voia să participe de ceva timp, de curiozitate, dar eu am tot ezitat. Nu pentru că mă îndoiam că s-ar fi simțit bine, ci pentru că my social awkwardness mi-a stat în cale. Până la urmă, am dat chix cu brio la capitolul social, exact cum mă așteptam, dar nu i-am afectat experiența prin asta, so all is good) . Pe scurt, i-a plăcut și o să mai vină. Pe lung, mi-a povestit cum i s-a părut pe drum spre casă și mi-a plăcut faptul că a surprins extrem de fidel dinamica grupului și rolurile pe care le are fiecare în cadrul clubului. Bine, the-designated-hater nu era greu de ghicit, dar a prins și chestii mai subtile. În rest, atmosfera i s-a părut destul de casual pentru că toți ne cunoșteam între noi (cred că singurul om care se afla acolo pentru prima dată, cu excepția ei, a fost un adevărat personaj în sine: un domn care citea cu totul altceva, stând totuși în cercul nostru, dar ignorându-ne complet timp de vreo două ore...) dar i-a plăcut asta pentru că înseamnă că în curând va deveni și ea parte din, citez: „cercul nostru de barosani”. Dacă mai sunt cititori interesați de a deveni și ei barosani, următoare întâlnire are loc pe 23 februarie în mansarda Cărturești Verona . Deocamdată votăm pentru cartea lunii, urmează să fie anunțată cel mai probabil lunea viitoare. Îmi explică și mie cineva vă rog când a trecut luna ianuarie? Îmi amintesc vag primele două zile, apoi am plonjat printre teme, lucrări și colocvii și puf, deja a început sesiunea...?! Nu-mi place chestia asta, nu-mi place deloc, dar deocamdată n-am starea de spirit necesară ca să mă descarc, așa că o să mârâi din taste pe tema asta altă dată. Dar cum am primit totuși o zi liberă azi - pentru că o zi cu examen devine o zi liberă imediat după examen - o să mă relaxez puțin cu o leapșa primită de la (mersi, aveam nevoie!) 1. Ți se face rău dacă citești în mașină? Dacă „mașină” se referă la automobil personal, atunci da. În autobuze am încercat doar stând jos și doar pe distanțe scurte și m-am simțit ok, iar în metrou pot să citesc fără probleme (deși nu-mi place să citesc în picioare în înghesuială...) 2. Stilul cărui autor ți se pare unic și de ce? Încep să mă simt ca o moară stricată, dar asta e și n-am ce-i face: stilul lui nu seamănă cu absolut nimic din ce am mai citit eu până l-am descoperit sau de-atunci încoace. Mi se pare unic tocmai pentru că nu știu de ce e atât de diferit. Nu sună foarte logic sau coerent motivul meu și îmi dau seama de asta, dar pur și simplu e ceva indefinibil, intangibil... Citiți și o să înțelegeți despre ce vorbesc. 3. Harry Potter sau Twilight? Dă-ne trei motive. Harry Potter. Pentru că a fost prima carte care m-a învățat să visez. Pentru că autoarea a înțeles că fanii ei cresc o dată cu cărțile și asta se vede în povestea care devine mai matură cu fiecare volum. Și pentru că există magie în cărțile astea! 4. Cari după tine o geantă cu cărți? Dacă da, ce e în ea în afară de cărți? Indiferent ce geantă car după mine ( atunci când o fac, pentru că dacă pot să nu car nimic, prefer să-mi folosesc buzunarele) , în 90% din cazuri va conține o carte (și în rest oricum va conține kindle-ul) . În rest, nu am nimic impresionat la mine: un creion/pix, un stick usb, apă, un clipboard și ceva foi ca să am pe ce scrie (nu-mi plac caietele) . Dacă am ghiozdanul cu mine, e foarte probabil să am și un stick de net, un cablu de date, un transformator priză-usb... și o pilă de unghii, pentru tipa din mine. 5. Miroși cărți? Nu prea, nu mă încânta mirosul prea tare până de curând. Acum juriul încă deliberează :D 6. Cărți cu sau fără ilustrații? Cu. Dau un plus fain cărții pentru că pe lângă poveste în sine, ai și viziunea ilustratorului (sau pe a autorului, dacă e cazul) despre poveste. Mai ales dacă sunt puțin mai abstracte, devine un fel de enigmă bonus, un joc interesant. 7. Ce carte ai iubit în timp ce ai citit-o, dar ai descoperit mai târziu că nu e chiar atât de grozavă? Că tot era menționat Twilight mai sus, nu fac un secret din faptul că mi-a plăcut enorm când am citit-o (aveam 14-15 ani) . Am fost complet și iremediabil amorezată de cărțile alea și chiar și acum încă mai am o slăbiciune pentru (aceeași autoare, altă mâncare de pește... tot pește, dar alt pește) . Dar de-atunci și până acum am mai citit niște chestii și am înțeles că o carte poate oferi mult, mult mai mult decât o iubire care e perfectă tocmai prin neverosimilitate (și, de asemenea, am aflat că se poate și mult, mult mai prost) . Dar dacă aș avea iar 14 ani, probabil aș apăra cartea asta până în pânzele albe. 8. Ai vreo poveste din copilăria ta care include cărți? Nu prea citeam când eram mică. Știu că am avut primele trei volume din Harry Potter în casă timp de trei ani (trei!!) fără să le citesc, pentru că dacă toată lumea zicea că sunt minunate (nu știu cine naiba era „toată lumea”, colegii mei nu citeau de niciunele, dar știam eu că asta se spune despre HP) însemna că mie n-o să-mi placă. Nu îmi mai înțeleg logica de-atunci, oi fi fost eu hipsteriță before it was cool și acum când e la modă să fii hipster, mi-a trecut :)) 9. Cea mai subțire carte a ta? Ăăăă.... habar n-am, biblioteca mea deocamdată e un haos (când n-o să mai fie, o să fiți primii care află, abia aștept să o aranjez cum vreau și să mă laud cu asta) , așa că o să nominalizez o carte cumpărată recent. Poate dețin și altele mai subțiri, nu știu, asta îmi vine acum în minte: Însemnările damei de silicon de Dănuț Ungureanu (foarte faină carte, mai ales dacă ești din București, dar e bună de citit pentru orice român. O să vă povestesc o dată mai pe larg despre ea, merită) 10. Scrii la fel de bine precum citești? Te vezi în viitor scriind și publicând o carte? Hahahahaha! Ok, pentru că leapșa asta se cheamă „ultimate”, deci cică e cea mai cea, o să răspund la întrebarea asta, deși nu e un subiect care să-mi placă prea mult. Așează-te comod, o să dureze... sau treci direct la următoarea întrebare, nu e ca și cum am ceva inteligent de povestit (răspunsul scurt e că citesc bine, dar scriu execrabil deocamdată) . Deci. Când aveam eu 14-15 ani (și citeam Twilight) , am dat întâmplător pe net peste o chestie foarte faină numită RPG. Acuma, n-am descoperit America, dar nici vreun joc video, era vorba de o secțiune dintr-un forum unde puteai să joci într-o poveste scrisă de tine și de alții, pentru că totul se făcea cu cuvintele din dotare. Grafica era cea mai faină existentă: imaginația ta. Ei, acolo m-a apucat eu de scris ceva ceva ficțiune, alături de alți câțiva oameni simpatici. Așa a apărut cea mai Mary Sue tipă de pe fața pământului aka personajul meu central. După ceva timp, au început ideile să dea pe-afară. Desigur, prin idei înțeleg chestii faine din cărți sau din filme, lucruri pe care mi-ar fi plăcut să le trăiesc. Dar cum eu nu puteam, o puneam pe Mary Sue a mea să treacă prin ele... de la a fi vampir sau a merge la Hogwarts și până la a da o tură prin Olimp sau prin baza StarGate, she did them all . Și pentru că spațiul și constrângerile jocului nu-mi mai ajungeau, am deschis un word și m-am apucat să scriu povestea aventurilor minunatei mele Mary Sue. Asta e singura chestie pe care am scris-o vreodată. Rezultatul? Imaginați-vă un Twilight mult mai execrabil ca plot în care totul, dar absolut totul iese bine pentru personajul principal de fiecare dată și chiar atunci când nu iese bine, prin puterea magic-ex-machina, totul se rezolvă. Documentul acela e parolat (nu că parolarea unui word ajută cu ceva, se sparge ușor, e mai mult simbolic) și sper că nimeni niciodată nu-l va citi (bine, cei de pe forum știu părți din el, dar povestea per ansamblu e și mai și, deci nu se pune) . E un text prost din extreeeeem de multe puncte de vedere, dar e o etapă care face parte din mine și uneori chiar îmi place să recitesc bucăți (apropo, e și foarte nelegat, „capitolele” nu au tranziții între ele mai deloc) . Așadar, nu, nu scriu la fel de bine precum citesc. Nu încă, cel puțin. Trebuie să mai învăț niște chestii, să mai trăiesc niște chestii, să mai acumulez pur și simplu până la... o „explozie” ;) Trebuie să am nu neapărat ce să scriu, dar de ce să scriu, pentru că dacă scrii doar ca să-ți pui fanteziile pe hârtie... well, în cazul meu nu duce nicăieri. Sau îmi trebuie mie niște fantezii mai reușite :)) Dar asta nu înseamnă că exclud ideea publicării, dacă vreodată o să-mi iasă ceva bun. Pur și simplu n-am ajuns acolo încă. 11. Când ai devenit pasionat/ă de citit? Undeva pe drumul dintre Harry Potter și Fundația , cu escală prin Sfârșitul copilăriei . Nu știu exact cum s-a întâmplat, dar știu că înainte de HP nu citeam aproape nimic și după Fundația n-am mai vrut să mă opresc. 12. Cartea clasică preferată? In my book , ca să zic așa, orice e scris de Asimov e clasic. Dacă ar fi să aleg un singur titlu, ar fi Roboții și Imperiul . 13. Care este materia la care te pricepi cel mai bine la școală? Nope. Nope-nope-noooooope. În primul rând, la facultate ai un set nou de materii în fiecare semestru și până ajungi să înțelegi cu ce se mănâncă vreuna din ele, trebuie să dai examen și s-a terminat (mă rog, dacă ai noroc, dar asta e altă poveste) . În al doilea rând, dacă te credeai deștept, îți trece după ce intri la Poli. Deocamdată se pare că încă mă descurc fără probleme la engleză, se pune? :)) Nu, serios vorbind, o să mă refer la liceu și o să aleg informatica... și poate fizica, la nu cred că excelam, dar îmi plăcea și o înțelegeam... atunci :)) 14. Ai primit cadou o carte pe care ai citit-o deja și o urăști - ce faci? Damn. O să mulțumesc celui care mi-a luat-o, desigur, pentru că fuck it , e mereu mișto să primești cărți. Și dacă țin la persoana respectivă, o să și păstrez cartea. De fapt, nu, o păstrez oricum, chiar e fain să primești cărți și n-o să fac nazuri dacă se întâmplă. Bine, în general oamenii care mi-au luat cărți fie știau ce fac, fie m-au întrebat înainte ce vreau (nu în sensul de „zi o carte și ți-o iau”, mi-au cerut niște titluri și au ales ce li s-a părut mai ok) . Dar chiar dacă o să fie o carte pe care am citit-o și nu mi-a plăcut, tot o să fiu fericită. Uneori, gestul chiar contează. 15. Cărți asemănătoare cu Harry Potter sau Jocurile Foamei? Nu știu dacă sunt neapărat asemănătoare (nu mi se par mai deloc) , dar dacă v-a plăcut seria Harry Potter și n-ați citit Cronicile din Narnia ... ce mai așteptați? Și dacă v-a plăcut Jocurile Foamei , încercați și Silozul sau Poștașul . N-au mai nimic în comun, cu excepția faptului că sunt distopii, dar merită citite, ca să vedeți dacă vă plac. 16. Obiceiuri proaste în timp ce scrii postări pentru blog? Uneori mai iau pauze luuuuuuuuungi și abia după niște ore îmi amintesc că eu avusesem de gând să scriu un articol. Partea bună e că mereu citesc rezultatul final cel puțin o dată înainte de publicare (nu se vede mereu pentru că încă îmi scapă destule greșeli de tastare, ceea ce e foarte frustrant, dar lucrez la asta...) și modific unde e cazul așa că eu zic că nu se vede unde am făcut pauză. Bine, nu că aș scrie eu mare-brânză cât să aibă cum să se vadă diferențe de „stil” de la un paragraf la altul. Să fim serioși :)) 17. Cuvântul tău preferat? Asta chiar e o întrebare foarte faină. Habar n-am. Ar trebui să spun ceva profund, gen „loialitate” sau „fantezie” sau mai știu eu ce, nu? Sau ceva previzibil, cum ar fi „carte” sau „calculator”... sau vreun cuvânt cheie din vreun limbaj de programare, ca să mă dau mai grozavă decât sunt.... (aberez în speranța că-mi vine vreo idee...) Nope, nu-mi vine nimic. O să merg cu „banana” pentru că minioni :)) 18. Vampiri sau zâne? De ce? Elfi. Pentru că vampirii trebuie să omoare ca să supraviețuiască, plus că ideea că soarele te arde nu prea îmi place. Iar zânele sunt simpatice, dar le asociez cu ceva micuț și drăguț și inofensiv.... Elfii însă sunt super-awesome: sunt nemuritori (sau pe-aproape) , sunt în comuniune cu natura, sunt ninja lumii fantastice, au simțuri foarte ascuțite, sunt frumoși de pică, de obicei au ceva puteri magice... nu cred că au dezavantaje :)) 19. Persoane care își pot schimba forma sau îngeri? De ce? Sirius Black e un răspuns bun, nu? Aleg schimbatul formei oricând, în ciuda a orice (mai puțin a zborului, zborul e mai fain) , pentru că ideea de a putea deveni altceva (mai ales un animal) o vreme mi se pare extrem, extrem de interesantă. Și dacă poți să și alegi în ce să te transformi, vultur scrie pe mine și am și aaaaripi! 20. Spirite sau vârcolaci? Ideea că după moarte mai stai prin preajmă ca să... orice nu se potrivește cu viziunea mea despre lume, așa că la spirite o să spun pas (deși am citit câteva chestii simpatice care conțineau și fantome) . Vârcolacii sunt ok doar dacă rămâi conștient cât timp ești lup (ca vârcolacii lui Kelley Armstrong) , altfel mă întorc la elfi. 21. Zombie sau vampiri? Serioooos? Elfi, ok? Elfi! 22. Triunghiuri amoroase sau dragoste interzisă? Nu cred în triunghiuri amoroase. Nu se poate să-ți placă doi oameni la fel de mult. Se poate să-i iubești din motive diferite, ceea ce înseamnă că ești capabil să-ți dai seama ce motive ai și deci poți alege între ei. Sau poți să-ți dai seama că niciunul nu e destul de bun. Să duci de nas doi oameni simultan nu e ok, mai ales dacă scuza ta penibilă e că nu vrei să-l rănești pe niciunul. Dragostea interzisă în schimb e plauzibilă și poate ieși o poveste faină din asta. 23. Cărți strict romantice sau cărți cu acțiune și dragoste combinate? Sunt momente în care am chef doar de o poveste roz și drăguță, când vreau o carte cât mai dulce. Dar în general, o să aleg o carte cu acțiune faină în care iubirea e doar ceva secundar. Bun, cam asta a fost. O să vă rog să-mi scuzați romgleza pe unde mi-a scăpat, sunt mai obosită decât credeam... Ah, și leapșa merge mai departe la , , , , și la oricine o mai dorește :) Una dintre spaimele cele mai mari ale oamenilor e frica de întuneric. Câți dintre noi nu ne temeam în copilărie de monștrii pe care noaptea îi putea ascunde? În lumea în care trăiește Arlen, demonii din întuneric sunt cât se poate de reali. Oamenii au numit miezingi creaturile care ies din pământ în fiecare noapte atacându-i. Singura cale de protecție împotriva lor sunt glifele pictate în cercurile de apărare din jurul caselor, simbolurile magice fiind singurul lucru care ține demonii la distanță. Aceștia nu pot fi uciși cu nicio armă, singurele lucruri care pot răni sau ucide un miezing fiind alți demoni sau lumina soarelui, care îi arde. Așa că în fiecare dimineață, creaturile se retrag înapoi în Miez. Există și legende despre o serie de glife de luptă, care ar putea face mai mult decât să țină demonii la distanță, însă ele s-au pierdut de mult. Așa că oamenii se ascund în fiecare noapte în casele lor glifate, cu excepția Mesagerilor, care își petrec nopțile pe drumuri, la adăposturi unor cercuri glifate portabile. Așa, ei pot călători între localități, făcând negoț și aducând vești. Un astfel de Mesager îl va ajuta pe Arlen să vadă că adevăratul dușman al oamenilor nu sunt demonii, ci frica și că o dată depășită, lupta împotriva miezingilor poate începe. M-am apucat de citit pentru că a fost aleasă pentru Clubul de Lectură Nemira de la sfârșitul lunii. Și pentru că știam că în fața mea se așterneau minunatele săptămâni ale presesiunii și apoi mirifica sesiune, m-am gândit că dacă vreau să termin cartea până pe 26 ianuarie, atunci ar fi cazul să mă apuc din timp, ca să pot strecura câteva pagini zilnic, prin metrou sau prin rarele momentte libere. Norocul meu a fost că atunci când am început s-o citesc, ceea ce aveam de făcut mai suporta puțină amânare pentru că nu m-am putut opri din citit. Literalmente. Am stat până la 4 dimineața ca s-o termin (și apoi am mai pierdut câteva nopți ca să termin ce aveam de făcut pentru facultate, dar asta e altă poveste și oricum mi-e imposibil să regret ceva, cartea asta merită!) . Nu mi-am dat seama câtă nevoie aveam de o poveste fantastică, nu am realizat cât de tare îmi lipseau astfel de povești. Există un citat din George RR Martin care îmi place enorm în care vorbește despre genul Fantasy și spune, printre altele, că există ceva vechi și adevărat în acest gen, ceva care vorbește unei părți din adâncul nostru, copilului plin de vise din noi (găsiti citatul întreg în engleză , e genial de citit și răscitit) . Citind romanul lui Brett, am simțit exact asta, am simțit cum lucrurile în care credeam în copilărie ies la iveală și își regăsesc locul. Și mi-am regăsit credința în oameni. Adevărat, povestea se petrece pe un tărâm magic, cu reguli care în lumea noastră nu se pot aplica, dar oamenii din poveste sunt aceiași, sunt umani și familiari și tocmai de aceea reacția lor e încărcată de acel adevăr despre care vorbește Martin. Pentru că oamenii sunt curajoși și buni și binele poate învinge. Ai râs. Recunoaște. Sau măcar ai zâmbit neîncrezător. Oamenii sunt curajoși și buni pe naiba , ți-ai zis, pufnind în sinea ta. Și ți-am pus capac cu binele învinge , nu? Pentru că nu crezi asta. Nici măcar puțin. Corect? Sunt momente în care e greu să crezi. Și până la urmă, ce rost ar avea să crezi asta? Ai fi la fel de fraier cum crezi că sunt eu pentru că o fac. Și probabil crezând în oameni și în bine, ai risca să-ți iei o țeapă de la un om „bun” pe care l-ai subestimat. Exact așa ai gândit acum, corect? Bun. Cartea asta e pentru tine. Pentru că te lasă să crezi. Și da, oamenii nu sunt curajoși, are și povestea asta lașii ei. Nu sunt nici buni, tocmai de aia romanul ăsta e plin de personaje negative, ba chiar poți să ajungi la un moment dat să te întrebi dacă „ăia buni” sunt cu adevărat buni, sau sunt și ei niște demoni în felul lor uman. De asemenea, binele poate că nu învinge mereu. Dar există și oameni curajoși și buni și uneori, binele învinge, măcar o vreme. Și e al naibii de frumos să poți crede asta măcar câteva zile, cât timp ești prins între paginile cărții. Dacă tot am pomenit despre cum te prinde cartea, vă sfătuiesc să n-o citiți dacă aveți treabă, serios. N-o să vă lase să-i dați drumul. E scrisă cursiv, are acțiune din plin și oferă trei puncte de vedere intercalate atât de fain încât la ora trei noaptea, sintagma „încâ un capitol” nu e decât o minciună pe care ți-o spui ca să nu recunoști că singurul mod în care vei închide ochii înainte de ultima pagină e dacă propriul tău creier o să te trădeze și o să se închidă singur. Iar personajele sunt pur și simplu superbe. Fără discuție, cei trei protagoniști sunt personaje de care te atașezi ușor și chiar dacă la început sunt copii, le trece repede nu doar pentru că viața îi obligă să se maturizeze, dar și pentru că povestea se întinde de-a lungul multor ani. În afară de cei trei protagoniști, mai sunt niște personaje secundare extrem de frumos construite, Baba Bruna fiind doar unul dintre aceste personaje pe care le-am îndrăgit de la primele replici. Până la urmă, sunt cu toții oameni și tocmai această iluzie a realității lor e forța acestui roman. Minusuri? Unul singur: nu am volumul doi pe care să-l devorez cu o totală lipsă de respect față de ceea ce am de făcut. Totuși, cred că e genul de carte pe care e bine s-o citești fără să mai aștepți continuarea pentru că îți dă un sentiment atât de cald și de frumos încât povestea merită trăită acum . E al treilea an la rând în care aleg să fac o sinteză a anului care tocmai s-a încheiat sub forma unei lepșe, așa că se poate spune că a devenit un fel de tradiție. Așadar, anul acesta avem 14 întrebări, plus clasicul bonus: 1) Care este cea mai fericită amintire din anul 2014? Ziua de 11 iulie 2014, când am participat la decernarea premiilor Vladimir Colin . A fost una din zilele în care am avut ocazia să cunosc niște oameni faini, dar mai mult ca oricând, mi s-au oferit niște oportunități în acea zi și încrederea mea în mine și în ceea ce fac din ipostaza de blogger a atins niște cote astronomice. 2) Care e cel mai trist lucru care ţi s-a întâmplat anul trecut? Ăă... faptul că trebuie să stau să mă gândesc la asta e un semn bun, nu? Cred că cel mai trist lucru a fost faptul că în prima jumătate a anului trecut am avut atât de puțin timp pentru mine pe plan personal încât primele luni din 2014 sunt un fel de ceață, am mari dubii cu privire la ce am făcut (pe lângă facultate) în tot acel timp. Oh, well , am recuperat din plin în restul anului :) 3) Care este cuvântul care rezumă cel mai bine anul care abia s-a încheiat? Evoluție sau creștere sau ceva pe-acolo pentru că dacă mă gândesc cine eram la începutul anului și cine sunt acum, văd cu ochiul liber diferența, ceea ce mă bucură enorm pentru că îmi place cine am devenit. 4) Ce dorinţă ţi s-a împlinit anul trecut? Numai una? Am o listă întreagă de lucruri pe care mi le doream și care au devenit realitate, în foarte multe cazuri fiind implicată și o doză serioasă de noroc. Cel mai încântată cred că sunt de faptul că am reușit să stau de vorbă cu câțiva oameni pe care chiar îmi doream să-i cunosc (sau mai bine zis ca ei să mă cunoască) suficient cât să avem niște conversații memorabile. 5) Care este realizarea pe care nu vrei s-o uiţi? Din nou ar fi multe de spus aici, dar sunt foarte mândră de faptul că acum un an abia începeam să scriu cu diacritice și blestemam tastatura de cel puțin cinci ori pe minut, pe când acum mi-a cam intrat în reflex. Nu scriu fără să mă uit la tastatură (nu făceam asta nici înainte oricum) , dar acum le găsesc la fel de repede cum găsesc orice altă literă! 6) Câte cărţi ai citit anul trecut? Fix 60. Mai puțin ca în alți ani, dar suficient de mult cât să mă simt confortabil. 7) Care a fost cea mai bună carte citită în 2014? Mda, de ce naibii nu modific eu întrebarea asta? Acum doi ani am putut alege una, anul trecut a trebuit să numesc două, anul ăsta vor fi trei. N-are sens să-mi motivez alegerile, fiind vorba de la creme de la creme din punctul meu de vedere, criteriile nu mai țin de poveste, stil, idei, etc. ci strict de sentimentele mele despre aceste cărți. Știți cum se spune, că „nu e nimic personal”? Aici e exact pe dos, e foarte, foarte personal: de Flavius Ardelean, Golem 14 de Stanislaw Lem de Eugen Cadaru. 8) Dar autorul care te-a impresionat cel mai mult? De obicei îmi plăcea să profit de întrebarea asta ca să mai strecor o parte din cărțile care mi-au plăcut, pentru că oricâte enumăr la punctul de mai sus, nu sunt de-ajuns. Dar de data asta trebuie să-l nominalizez pe Stanislaw Lem, pentru că încă am mari dificultăți în a accepta că Golem 14 e scris de o ființă umană și că nu povestește niște întâmplări adevărate. 9) Care e cel mai frumos citat pe care l-ai descoperit anul trecut? Ca să trișez puțin, nu e un singur citat, ci o combinație de două citate, despre care am povestit mai multe . Și dacă ar fi să joc cinstit și să aleg un singur citat, ar fi acesta: „Se uită în jur, căutând locul în care să sape o ieșire, să slăbească fortăreața de beton-armat, să se facă auzit. Își lipi palmele de zidurile surpate și începu să tragă și să împingă, să mute și să măture, să ridice și să arunce. În jurul lui se lăsa noaptea, dar el nu știa, nu vedea, nu simțea, el săpa și lupta cu molozul, neobosit, om.” - Flavius Ardelean - - Editura Herg Benet 10) Care carte citită anul trecut ţi-a displăcut/te-a dezamăgit cel mai tare? Îmi place faptul că, uitându-mă printre cărțile citite anul trecut, am găsit foarte puține care să mi se fi părut doar „ok”. Majoritatea chiar mi-au plăcut mult și asta înseamnă că încep să descopăr ce îmi place cu adevărat și că încep să-mi dau seama mai repede ce nu e genul meu, la timp ca să evit acele cărți. Tocmai de aceea nu voi nominaliza o carte care mi-a displăcut, ci una care m-a dezamăgit: . Mă așteptam de la o „carte-cult” să mă miște măcar puțin. N-a reușit să-mi clintească un milimetru de suflet. 11) Care este cel mai bun film pe care l-ai văzut în 2014? . Are o premiză complet eronată, dar ce face cu ea mi-a plăcut enorm. În plus, a fost un film cu punct culminant adevărat, ceea ce n-am mai văzut de mult. Loved it :) 12) Care este cea mai frumoasă melodie pe care ai descoperit-o în 2014? Tot Josh Groban e highlight -ul acestui an, cu o melodie superbă pe care am descoperit-o acum câteva săptămâni: 13) Regreţi ceva de anul trecut? S-a ivit la un moment dat o oportunitate interesantă despre care am crezut atunci că fusese o glumă, așa că am depășit momentul, dar încep să mă întreb dacă era sau nu serioasă. Dacă ar fi fost, mi-ar fi plăcut să profit de ea, dar acum cred ar fi fost doar o experiență plăcută, pentru că era doar un mic pas pe un drum care pentru mine nu duce nicăieri. 14) Ce ai învăţat din experienţa adunată în anul care s-a încheiat? Să am curajul să vorbesc, să spun ceea ce cred indiferent cum mi se pare că sună, pentru că dacă în spatele cuvintelor e sinceritate, o să se simtă. Mă refer aici la curajul de a le spune oamenilor pe care îi admir ce cred, eu de obicei nu făceam asta pentru că mi se părea că sună pupincurist. Acum știu că nu e cazul :) Bonus: 15) Scrie o dorinţă pentru anul 2015. Oricât de răsuflat ar suna, îmi doresc ca anul care vine să fie cel puțin la fel de bun ca 2014, pentru că 2014 a fost awesome din atât de multe puncte de vedere. Ca să fie și ceva concret, îmi doresc să reușesc să rămân afară din carapacea în care mi-am petrecut anii trecuți, pentru că e frumos afară :) Invit pe toată lumea să preia această listă de întrebări, dar în mod deosebit voi nominaliza câțiva bloggeri: , , , , , , . Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=04-2015,"Luni seara, ne-am strâns în ceainăria Rendez-Vous ca să discutăm despre una dintre cele mai faine cărți de până acum: . Cartea este proaspăt apărută la Nemira, dar despre ea am tot auzit de-a lungul multelor întâlniri ale Clubului pentru că Ana și Diana o citiseră deja în limba engleză și păreau extrem de entuziasmate... și acum am înțeles de ce. Cartea e, după cum bine zicea Sorin luni seara, împărțită pe straturi. Există un strat al poveștii, care te duce repede cu gândul la un roman polițist, dar totul e învelit bine într-un strat de tehnologie. Aici, în acest strat, m-am oprit eu la prima lectură, fascinată de fiecare rând. Sincer, m-a prins atât de mult cantitatea enormă de inovație prezentă în roman încât de la un punct, povestea ajuns în plan secund. Chiar și acum, după ce am discutat cu ceilalți cititori care au fost mult mai atenți decât mine, tot mi-ar fi greu să povestesc măcar în câteva cuvinte ce anume se întâmplă de fapt în roman. În schimb, aș putea povesti pe larg despre scopul exomemoriei sau modul de funcționare al gevulotului. Însă, după cum spuneam, alții au fost mai atenți decât mine și nu s-au lăsat prinși în mirajele unei tehnologii care nu există. Totuși, și pentru ei autorul a avut destule surprize plăcute, pentru că e genul acela de roman care îți place indiferent dacă ești sau nu iubitor de SF. Practic, are de toate pentru toți, sunt destul de multe elemente îmbinate astfel încât să existe câte un „cârlig” pentru fiecare. La prima lectură, „cârligul” meu a fost tehnologia. Când îl voi reciti (pentru că e genul de roman care se recitește, e prea fain ca să-l „trăiești” o singură dată) , foarte probabil voi putea să mă concentrez și pe alte aspecte care mi-au scăpat. Revenind la întâlnirea Clubului, m-am bucurat să văd că toată lumea a fost de acord cu faptul că a fost o carte foarte bună. N-am mai avut unanimitate de ceva timp și nu mă așteptam să se întâmple tocmai acum, pentru că autorul nu face nicio concesie unui cititor neobișnuit cu o multitudine de termeni noi. Ești pur și simplu aruncat în mijlocul unei lumi în care se jonglează cu termeni, unii reali (precum diversele fenomene care au loc atunci când o navă folosește antimaterie ca să înainteze) , dar și mulți inventați. Și ține de tine să ții pasul. Pentru mine, jumătate din plăcerea lecturii a fost să încerc să deduc la ce se referă toți termenii inventați, să încerc să înțeleg exact ce denumesc și cum funcționează acele tehnologii. Dar știam că asta e ceva personal și nu mă așteptam ca și altora să le placă acest ritm alert care îl forțează pe cititor să alerge alături de scriitor sau să rămână inevitabil în urmă. Se pare că m-am înșelat, totuși, deoarece tuturor le-a făcut plăcere „cursa” alături de Hannu Rajaniemi. Interesantă mi s-a părut discuția despre asemănările și deosebirile dintre acest roman și Neuromantul lui Gibson. Unora li s-au părut asemănătoare, dar pentru mine a fost o lectură mult mai ușoară (nu în sensul de facilă, ci mă refer la faptul că lectura „curge” mult mai repede) pentru că atmosfera din romanul lui Rajaniemi a fost mult mai puțin apăsătoare, mult mai senină, luminoasă, plăcută, în timp ce la Gibson, atmosfera era încărcată de senzații negative. Totuși, am putut vedea asemănarea pe partea tehnologică, pentru că deși au puține „gadgeturi” în comun, în ambele romane tehnologia e fascinantă și uimitoare. La final, ne-am pus de acord că abia așteptăm următorul volum al aventurilor lui Jean le Flambeur. Însă între timp, până pe 2 mai avem timp să vătăm cartea pe care vrem s-o discutăm la sfârșitul lunii viitoare :) În ultima săptămână, fără să vreau sau să înțeleg pe deplin cum s-a întâmplat, am stârnit ceva controverse între sefiștii români, așa că simt că e nevoie ca lumea să știe și punctul meu de vedere. Cum o să fie el interpretat nu mai ține de mine, dar cred că e bine ca o reacție să existe. Tot încerc s-o rezum în câteva fraze pentru ca aceia pe care articolele mele nu-i interesează să poată afla repede cum văd eu lucrurile, dar e mult de zis și nu știu ce să tai ca să nu se înțeleagă altceva. Așa că regret, dar o să încep cu începutul: Miercurea trecută, așteptând să înceapă un curs, aruncam o privire pe Facebook ca tot omul, când primesc un mesaj în care eram felicitată pentru o nominalizare. Habar n-aveam despre ce era vorba, așa că am mulțumit confuz și în prima pauză de curs am încercat să aflu ce se întâmplase. Cu sfântu' Google, am descoperit că la categoria „Premii de încurajare” (Encouragement Awards) a premiilor oferite anual de Societatea Europeană de Science Fiction (ESFS) în cardul EuroCon-ului. Pur și simplu mi-am văzut numele mare și lat acolo, așa că m-am bucurat, am dat share veștii și m-am întors la curs. Apoi, când am avut câteva ore libere, m-am apucat de căutat informații, să înțeleg la ce fusesem nominalizată, mai exact. Pe măsură ce citeam mai multe, începeam să mă simt din ce în ce mai nedumerită. Mecanismul premiilor presupune ca fiecare țară să-și nominalizeze așa cum crede de cuviință propriii oameni în cadrul diverselor categorii. Apoi, un juriu european va decide cine va primi premiul, cu excepția categoriei de încurajare, unde toți nominalizații sunt și câștigători. Practic, o dată ce țara ta te încurajează, te încurajează și europenii și asta s-a confirmat ieri, când a devenit oficial: am primit acest premiu. Totuși, pentru că SF-ul românesc nu e o entitate unită, ci multe entități independente, nominalizările n-au fost făcute unanim, ci pur și simplu cineva a trimis o listă de nume. Deocamdată n-am aflat cine, dar nu-mi doresc nimic mai mult decât ocazia de a sta de vorbă câteva minute cu cel sau cea sau cei care au alcătuit lista cu nominalizații români pentru că aș vrea să înțeleg exact ce am făcut ca să merit această distincție... Cumva, mă simt ca acele super-computere din povestirile SF care tot primesc întrebări, dar singurul lor răspuns e că n-au suficiente date... și cred că o să rămân în starea asta până când „nominalizatorul” îmi furnizează informațiile lipsă. Să nu se înțeleagă greșit, m-a bucurat mult nominalizarea, iar premiul mă bucură enorm. Dar, și e un mare dar, nu simt că merit ca numele meu să se afle acolo. De ce eu și nu altcineva? Întrebarea asta mi s-a strecurat în minte și a început să se audă din ce în ce mai des și din ce în ce mai tare pe măsură ce studiam aceste premii. În primul rând, nominalizații din celelalte țări sunt scriitori de ficțiune (sau mă rog, cei din ale căror site-uri am reușit să înțeleg câte ceva, din păcate nu știu decât engleză și puțină spaniolă) . Apoi, anii trecuți, din partea României au luat acest premiu tot scriitori, precum Eugen Cadaru, Ioana Vișan, Oliviu Crâznic, Ștefana Czeller, Dan Doboș, Marian Coman... mă uitam la numele astea și mă întrebam cine și de ce a considerat că merit să mă număr printre ei. Eu una, chiar nu cred că am făcut ceva ca să merit asta. Pe site-ul ESFS mai scrie și că aceste premii de încurajare se acordă pentru „a young writer or artist”. Artist m-am căutat și nu sunt. La tinerețe sunt campioană în fandom (cred), dar cumva nu asta era miza. Ar mai fi asta cu scrisul, dar... Eu scriu recenzii, și nici alea cu pretenții de critică literară. Până la urmă, scriu părerile mele despre niște cărți și despre niște evenimente pentru că Internetul mă lasă. Nu am studii în domeniul literar, nu am citit decât un pic mic, mic din ceea ce înseamnă SF clasic. Citesc de plăcere, scriu articolașe de plăcere, uneori mai trimit câte unul pe la niște reviste online și, dacă oamenii consideră că sunt destul de bune, le publică. Nu am afirmat niciodată că recenziile mele sunt mai mult decât niște păreri sau că scrisul pe blog e mai mult decât un hobby, nu am afirmat niciodată că vreau să devin scriitor (bine, nici n-am omorât ideea din fașă, poate la un moment dat o să scriu și proză, dar e doar o idee vagă care mai are mult până să devină măcar o sămânță de plan) . Nu am pretins niciodată să fiu mai mult decât o persoană care a găsit un colț de Internet în care să-și facă auzită vocea. Unii citesc ce scriu, unora le și place și mă susțin, ceea ce mă bucură, dar de aici și până la un premiu european e cale lungă pe care nu știu dacă am parcurs-o cu adevărat... Cam defensiv discurs pentru cineva care tocmai a câștigat un premiu, nu? :)) Dar adevărul e că așa mă simt... de când am început să am contact cu SF-ul românesc, senzația mea e ca a fanului unei formații care a primit un bilet în culise și acum stă acolo cuminte și liniștit, încercând să nu se remarce de teamă ca vreun membru al staff -ului să nu-l dea afară... și acum brusc cineva a pus un reflector pe mine deși n-am făcut nimic ca să merit asta. Sau dacă am făcut, pe mine nu m-a anunțat nimeni :)) Ce-am să fac acum? În primul rând, am să continui să bat lumea la cap ca să aflu cine e autorul nominalizării. Dar, până la proba contrarie, am să iau lucrurile așa cum sunt: cineva m-a încurajat, așa că o să continui să fac ce am făcut până acum. Și o să mă bucur de premiu. Într-un fel sau altul, am ajuns să-l primesc și deși nu simt că îl merit, nu e ca și cum l-am cerut, n-am făcut nimic condamnabil ca să-l obțin, nimeni nu a avut și nu are nimic de câștigat pentru că mi-a trecut numele acolo. Și până la urmă, la naiba, calul de dar nu se caută la dinți. Și calu' ăsta e al naibii de frumos! Într-o lume în care Thanos, personificarea morții, a trasat un plan care să mențină echilibrul acelei lumi, oamenii reușesc să avanseze tehnologic mai repede decât era prevăzut, înșelând moartea și atrăgând asupra lor orori precum vârcii, creaturi născute din întuneric al căror singur scop e să ucidă orbește. Însărcinați cu restabilirea echilibrului sunt Corbii, o serie de asasini care îi trimit lui Thanos sufletele care și-au depășit data la care trebuiau să părăsească lumea oamenilor. În același timp, contesa Mequette și episcopul Bone, două persoane avide de putere, încep să comploteze pentru a-l răsturna pe Împărat. Totuși, ca în orice luptă pentru control, câștigător poate fi unul singur, așa că în curând, atât cei doi, cât și aliații lor trebuie să joace cât mai atent, menținând un echilibru între persuasiune și trădare, alternativa la atingerea scopului fiind doar moartea. În centrul tuturor acestor povești se află Aendo Assermore, un asasin care lucrează doar pentru bani, indiferent la consecințele pe care crimele lui le generează. Însă o dată ce e prins în ițele complicate ale comploturilor contesei, Aendo îl va întâlni pe Thanos și experiența îi va schimba pentru totdeauna perspectiva asupra lumii. Vă că la târgul Final Frontier am fost impresionată de nou-înființata , despre care cred că vine cu avânt și cu un suflu nou și proaspăt pe piața de carte din România. Și pentru că m-au impresionat oamenii, am vrut să le descopăr cărțile și am început cu . Deși e cartea de debut a lui Andrei pe piața de la noi, el a debutat ca autor scriind direct în limba engleză romanul , primul volum al trilogiei The Angellove Society . Un scriitor care și-a pornit cariera în engleză, apoi a decis să scrie și în limba lui natală? Era deja mult prea interesant, iar eu deja devenisem mult prea curioasă. Așa că am pășit în Arhipelagul Voss și n-am putut decât să mă bucur că un scriitor atât de bun a ales să împartă și cu publicul român așa o bijuterie. Personaje, poveste, lume, chiar și stil, de toate m-am îndrăgostit iremediabil și chiar și acum, la două zile după ce am terminat romanul, tot simt din când în când nevoia să mă întorc măcar puțin în lumea lui Aendo Assermore. O să încep cu finalul enumerării mele, mai precis cu stilul, pentru că e singura chestie care nu mi-a plăcut încă de la început. M-am apucat de citit această carte imediat după un roman hard SF, așa că atunci când am dat de un limbaj atât de încărcat de figuri de stil, chiar așa mi s-a părut: încărcat. Totuși, eram prea curioasă la început, iar mai apoi m-a „prins” prea tare cartea ca să mă împotmolesc în figuri de stil, așa că am dat înainte și în scurt timp, m-am obișnuit, mi-au trecut obiecțiile și m-am bucurat de lectură. Și dacă tot am adus vorba de romanul meu hard SF, ceea ce apreciez cel mai mult la romanele din genul SF&F e lumea creată de autor. Indiferent dacă e vorba de Fantasy sau de SF, pentru că acțiunea se petrece într-o lume în care funcționează alte reguli, pentru mine e important ca acea lume să fie logică și coerentă, să-și respecte propriile reguli interne. Însă o carte bună, care îmi place și pe care o țin minte mult timp după ce o citesc face mai mult decât să-mi prezinte o lume coerentă: mă poartă într-o lume interesantă, într-una care are un ceva special. are acest detaliu captivant: prezintă o religie care mi s-a părut privită dintr-o perspectivă fascinantă. De fapt, în prim plan sunt două credințe: cea într-o triadă de zei, care e în mod evident o reflecție a religiei creștine, cu bunele și mai ales cu relele ei, și credința în Thanos, zeul morții, zeu care e mai mult decât un basm, e cât se poate de adevărat. Dar ceea ce m-a atras n-a fost faptul că religia lui Thanos avea în centru o ființă reală, ci modul în care ideea unui zeu al morții a fost transformată din ceva negativ sau malefic, cum e percepută, în ceva nu neapărat benefic, ci în ceea ce e de fapt moartea: un fapt, ceva inclus în țesătura de bază a lumii, o axiomă care nu e nici rea nici bună, ci există pur și simplu în numele unui echilibru natural. Thanos însuși mi s-a părut un personaj memorabil. M-a fascinat modul în care existența lui îmbină atât ideea de destin predeterminat, cât și posibilitatea liberului arbitru, care duce la ruperea echilibrului. Însă de departe, personajul meu preferat a fost Aendo Assermore. Previzibil, știu, dar ia un asasin arogant care se crede mai presus de lume și transformă-l într-o ființă letală, dar elegantă, care are un scop și un suflet și haine de piele și marea majoritatea a populației feminine o să ofteze romantic. Însă și celelalte personaje centrale sunt bine conturate și construite și, cu vreo trei excepții (Bone, Mequette și Septimus) , toate personajele au ajuns să-mi placă mai devreme sau mai târziu. Până și liderul Șobolanilor a început să-mi placă de la un punct înainte pentru că avea niște replici pur și simplu geniale. Dar cred că personajul care m-a impresionat cel mai mult nu în sine, ci prin modul în care a fost folosit, a fost cancelarul Nordet. Personajul apare la începutul poveștii, preț de șase pagini (le-am numărat) . În fix șase pagini, a ajuns să-mi pese enorm de el și de soarta lui, am ajuns să-l simpatizez și să fiu de partea lui. Șase pagini din peste 300 și am fost convinsă să țin la acest personaj. Unii scriu sute și sute de pagini și nu reușesc să-și facă cititorii să le simpatizeze personajele și Andrei reușește să creeze un personaj ușor de îndrăgit în câteva paragrafe. Mind = blown! Și tocmai pentru că mi-a explodat mintea, nu-mi rămâne decât să recomand oricărui cititor care vrea să se cufunde preț de câteva zile într-o lume plină de personaje memorabile, lume pe care o să ajungi să vrei din tot sufletul s-o vizitezi - deși e departe de a fi un paradis - numai și numai pentru că speri să poți întâlni vreunul din oamenii pe care ai ajuns să-i îndrăgești ca pe niște prieteni. A trecut ceva timp de la ultimul concurs organizat pe blog și cum zilele trecute a fost ziua mondială a cărții și a drepturilor de autor, cred că e momentul ideal ca un cititor norocos să-și îmbogățească biblioteca. De data asta, premiul este oferit de autoarea Monica Ramirez și constă într-un un exemplar din romanul , cu autograf :) Viziuni misterioase cu iz renascentist o atrag pe Kate Martin intr-o Venetie cuprinsa de frenezia carnavalului, unde pictorul Patrick Stone pare sa-i iasa mereu in cale la momentul potrivit. Un colier foarte vechi devine paralela dintre viata lui Kate si cea a Caterinei Benedetta, o tanara venetiana a carei existenta s-a transformat intr-o drama veritabila a secolului saisprezece. Din umbre pandeste insa un personaj fara scrupule, un colectionar de antichitati care-si doreste colierul cu orice pret. Patrick si Kate se trezesc angajati intr-o lupta pe viata si pe moarte, vanati cu inversunare prin labirintul ingust de strazi si canale venetiene. Viitorul devine incert si este foarte posibil ca legatura invizibila care-i uneste de peste cinci sute de ani sa nu fie suficient de puternica pentru a-i salva. Puteți citii recenzia mea . Pentru a vă înscrie la concurs trebuie să: dați like paginii de autor ; răspundeți la întrebarea: Ce sau cine credeți că ați fost într-o viață anterioară? După ce v-ați creat un trecut pe pofta inimii, lăsați un comentariu la această postare care să conțină: o adresă de e-mail validă; numele contului de facebook folosit pentru a da like paginii Monicăi; răspunsul la întrebarea de mai sus (menționez că nu e un concurs de creație, așa că tot ce cer sunt câteva cuvinte despre ce v-ar fi plăcut să fiți într-o viață anterioară) . opțional : dați share acestui concurs oriunde vreți voi. Concursul se desfășoară până pe 2 mai 2015, ora 23:59 , câștigătorul urmând să fie ales cu ajutorul . Mulțumesc Monicăi pentru ocazia de a organiza acest concurs și vă urez mult succes tuturor! După ce decide să renunțe la facultate, un tânăr încearcă să-și câștige existența lucrând ca agent imobiliar. Totuși, independența proaspăt dobândită o dată cu cheile unei garsoniere duce la începerea procesului de devenire al protagonistului, proces în care fantomele, traumele și demonii trecutului își dau mâna cu toate relele prezentului ca să-l mâne spre viitor precum sunt mânate animalele spre porțile abatorului. De-a lungul timpului, mi-am trăit viața într-un mediu protejat. Nu mi-am dat seama de asta mereu, dar am început s-o realizez în ultimii ani, pe măsură ce vedeam, de la distanță, ce e drept, imaginea de ansamblu a realității. Sunt multe lucruri care variază de la rele la îngrozitoare, lucruri care pentru unii sunt o realitate cruntă, iar pentru mine sunt doar povești. Sunt o persoană fericită, care trăiește într-un mediu în care majoritatea frazelor motivaționale precum „Dacă vrei, poți!” sunt perfect adevărate. Și nu e în totalitate meritul meu. Am muncit pentru a ajunge în acest punct, dar am avut și destul de mult noroc. Și sunt recunoscătoare pentru asta. Vă spun toate astea ca să fie clar de pe ce poziție am privit și privesc eu romanul . Știam că trăiesc într-o bulă destul de bine izolată, dar nu cred că am simțit-o niciodată ca pe o poziție privilegiată până când acest roman nu m-a forțat să dau piept cu un alt mediu, unul despre care știam că există, dar pe care abia acum simt că l-am văzut cu adevărat, că m-am confruntat cu el. Pentru mine, romanul acesta a fost un contact dur cu o realitate pe care deseori refuzam s-o accept. Totuși, cred că cineva pentru care întâmplările descrise în roman sunt o realitate cotidiană nu l-ar vedea nici pe departe ca pe o trezire la realitate, ci pur și simplu ca pe o cronică a unei vieți. Cel mai greu pentru mine a fost să nu-l judec pe protagonist. La început, l-am perceput ca pe o persoană inteligentă, lucidă, cu care poate mi-ar fi plăcut să stau de vorbă, cu care aș fi putut cădea de acord în anumite privințe și cu care poate mi-ar fi plăcut să mă contrazic pe anumite teme. Dar pe măsură ce povestea avansează și viața îl poartă din ce în ce mai adânc într-o spirală descendentă care nu e de fapt decât un cerc vicios al fricii, urii și violenței - foarte reușită coperta, apropo - n-am putut să nu mă pun în pielea lui, dar n-am putut nici s-o fac cu totul. Pentru că totul e șocant de nedrept! E de fapt o altă lume, una în care frazele motivaționale sunt doar o bătaie de joc. E o lume cu alte reguli din care pur și simplu nu vedeam o evadare. „Pentru că eu cred cu tărie că un tigru obligat să trăiască printre câini va ajunge să latre cu ei până la urmă. Va uita cine e și, la un moment dat, va deveni un câine ca și ceilalți, fără să mai știe drumul de întoarcere. Și nimeni nu i-l va arăta, pentru că pe nimeni nu interesează cu adevărat ce se întâmplă în viața unui câine rătăcit.” Voiam cu disperare să dau vina pe cineva. Pe el, pe alegerile lui, pe familia lui, pe mediul în care trăiește, pe garsoniera goală pe care am văzut-o ca pe un simbol al alienării și nebuniei, pe internetul pe care l-am văzut pentru prima dată ca pe un tobogan noroios pe care pur și simplu aluneci mai adânc și mai adânc într-o prăpastie a inumanului din care nu vedeam calea de ieșire. Și-l judecam, îl judecam că nu încearcă suficient, că nu vrea suficient, că e moale și slab și fricos. Apoi mă contraziceam singură, pentru că nu e niciunul din aceste lucruri. Protagonistul e un om pus într-un mediu care mie mi-e necunoscut, despre care nu știu și nu vreau să știu destule cât să pot afirma cu siguranță că te poate transforma în altceva, dar care simt că te poate strivi fără șă-ți dai seama. Dar nici nu pot da în întregime vina pe mediu, pentru că nu pot să cred că există locuri atât de întunecate încât niciun om să nu se poată cățăra afară din ele. e o poveste dură, brutală, dar sinceră și reală, despre care cred că ne reamintește faptul că realitatea are și alte fațete decât cele pe care le cunoaștem. Și poate că e bine să mai dăm nas în nas și cu aceste lumi pe hârtie. Cel puțin atunci când citești despre ele, te poți opri oricând devine prea mult și îți poți aminti că sunt destul lucruri din viața ta pentru care trebuie să fii recunoscător. E un roman care nu poate să te lase indiferent:, începe ca un val și devine un tsunami care crește și crește deasupra ta, ducându-te în adâncuri întunecate din care singura șansă să te ridici și să iei o gură de aer e să te oprești literalmente din citit, pentru că speranța e ultimul lucru pe care îl vei găsi în adâncurile cărții. Recomand romanul doar celor care vor să-și amintească și care suportă să conștientizeze faptul că nu întotdeauna viața se află în mâinile noastre și că între o viață fericită și una plină de frică, ură și violență e doar un pas. Și viața nu vine nici măcar cu garanția că știi atunci când ai făcut deja acel pas sau că e deja prea târziu ca să te întorci. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2015,"Sâmbătă seara, alături de o gașcă numeroasă de oameni iremediabil vrăjiți de lumea fantastică a Westerosului, am participat la lansarea volumului , un volum satelit al seriei care stă la baza serialului Game of Thrones . Practic, cartea e o enciclopedie plină de informații despre istoria celor Șapte Regate din cele mai vechi timpuri și până la urcarea lui Robert Baratheon pe tron. Dar e în același timp o operă de artă, cu ilustrații absolut superbe, printre care se numără și desenul Tronului de Fier așa cum și l-a imaginat George RR Martin. Despre carte și despre experiența lor în lumea din Westeros ne-au vorbit la eveniment Laura Câlțea ( ) , care a apreciat foarte mult descrierea exactă a unei lumi medievale, Dragoș Butuzea ( ) , care ne-a provocat să ne gândim la motivul pentru care ne place atât de mult lumea lui Martin, deși n-am vrea să trăim în ea, și Flavius Policală (revista ) , care a spus ceea ce gândea majoritatea: ne-am dori cu toții volumul 6 al seriei, dar între timp, ne bucurăm de orice primim și ajunge o singură privire în „cartea cu poze” ca să te îndrăgostești iremediabil. Dar pentru că doar niște geeks dedicați ar putea aprecia istoria unei lumi fictive, ce metodă mai bună de a ne demonstra obsesia pasiunea pentru seria Cântec de Gheață și Foc dacă nu un concurs de trivia? Întrebările au fost alese în așa fel încât să nu existe contradicții între cărți și serial și au avut diferite niveluri de dificultate, iar la final a fost o singură echipă care a avut punctaj maxim. Din păcate, n-a fost echipa mea, noi am „mâncat” un nume de familie și am ieșit pe locul doi, dar #teamWhiteWalker s-a distrat excelent, așa că la final, singurul coechipier care a fost supărat de înfrângere a fost mascota noastră: Și n-am plecat acasă cu mâna goală, ci cu câteva accesorii pe care am decis să le împărțim cu fanii dedicați care n-au reușit să ajungă. Tocmai de aceea, pun la bătaie trei premii: un poster al sezonului 5 GoT, o insignă Baratheon și un magnet de frigider cu Arya. Pentru a participa la concurs, lăsați-mi un comentariu cu numele tău, o adresă de e-mail valabilă și răspunsul la întrebarea: Care e volumul tău preferat din saga Cântec de Gheață și Foc și de ce? Opțional, puteți să dați un share concursului oriunde vreți voi. Concursul se desfășoară până pe 10 iulie , câștigătorii urmând să fie afișați a doua zi, aici, pe blog. Succes tuturor, and may the Seven be with you ! Update: Fără alte adăugiri, câștigătorii sunt: Răzvan, Diana NM și Rebecca Totuși, la concurs au fost șapte înscriși... Dar pentru că nu am specificat cum voi alege câștigătorii și pentru că am avut de oferit trei premii, mi-am permis să aleg și eu un câștigător, pe Răzvan Timar. Ceilalți doi au fost aleși folosind , iar alegerea mea a fost 100% subiectivă și s-a datorat faptului că motivele oferite de Răzvan sunt exact motivele pentru care, la rândul meu, iubesc volumul al treilea al seriei. Felicitări câștigătorilor! Urmează să primiți cât de curând un mail cu detalii despre cum vor ajunge premiile la voi. Mulțumesc tuturor pentru participare! A trecut fix o lună de zile de când am scris ultima dată pe blog și aproape două luni de când n-am mai „bloguit” serios. Motivul presupun că nu surprinde pe nimeni: am fost, desigur, ocupată cu facultatea. La fel, cred că nu e surprinzător nici motivul revenirii mele - care sper eu să fie în forță - și anume finalul sesiunii. Acum că s-a terminat anul II, o să aberez puțin pe tema ultimului semestru, așa cum a fost el, cu bune și cu rele, ca să pot să-mi fac curat prin căpșor și să pot să mă concentrez la ce urmează. la finalul semestrului I că atunci când lumea reală e nasoală „e aproape înfricoșător de ușor să nu-ți pese” . Doamne, habar n-aveam câtă dreptate aveam. Există un mit la Calculatoare cum că semestrul II din anul II e horror. Pentru mine chiar a fost, dar nu pentru că a fost greu sau mult de lucru sau prea așa și pe dincolo. Nu, problema a fost la mine, fix în căpșorul meu, pentru că deși am început semestrul simțind că viața mea ajunsese într-un punct incredibil de bun și deși mental eram în al nouălea cer, după câteva săptămâni, fără să-mi dau seama cum sau de ce, ajunsesem foarte foarte jos mental, în sensul că nu-mi mai păsa de nimic legat de facultate. De absolut nimic. Când am început facultatea acum doi ani, am început-o cu un avânt teribil. După două săptămâni, voiam să sparg munții, simțeam că îmi găsisem locul și sentimentul ăsta s-a amplificat cu timpul... până când a încetat să se amplifice și toate chestiile nasoale care se întâmplau (profi miserupiști, materii făcute doar ca să fie sau chiar deloc, asistenți inutili, teme stupide și stupid administrate etc) au început să-și lase amprenta asupra mea și avântul a început să-mi scadă. Și aparent semestrul ăsta, avântul meu s-a oprit de tot. Pierdusem din vedere imaginea de ansamblu și puținul pe care îl făceam, îl făceam dintr-o inerție căpătată în 12 ani de sistem educațional preuniversitar (care n-a fost chiar atât de rău, dar care, printre altele, m-a învățat să fac lucruri doar pentru că „trebuie”) . Pe scurt, mă duceam la facultate ca să am de unde să vin, am învățat și mai ales lucrat extrem de puțin în perioada mea „low” (la noi accentul e pus pe teme, cel puțin în timpul semestrului, pentru că ideea e să învățăm lucrând) . Însă cea mai înfricoșătoare parte din întreaga experiență n-a fost faptul că nu-mi păsa (și nu-mi păsa „targetat”, adică singura mea problemă erau cursurile de la facultate, orice altă activitate extracuriculară și/sau legată de pasiunile mele IT-ste n-a avut deloc de suferit și mă făcea să mă simt la fel de bine ca întotdeauna) sau faptul că aveam o voce mică în cap care urla literalmente la mine să fac ceva și eu o ignoram și mă uitam la filmulețe random pe youtube. Cel mai scarry a fost faptul că am reușit să ascund excelent starea mea. Indiferent cine mă întreba orice, de la ce mai fac la o idee de implementare pentru o temă, răspunsurile mele erau întotdeauna suficient de bune încât nimeni nu n-a ghicit ce se întâmpla de fapt cu mine. Cât timp eu n-am vrut să știe nimeni nimic, nimeni n-a știut. Creepy , mai ales că n-am mințit niciodată pe nimeni, poate doar prin omisiune, dar nimeni n-a insistat. E o stare destul de ciudată... de fapt, rectific, am mințit pe cineva: pe mine însămi. Mă mințeam că nu e chiar așa rău, că nu fac nimic pentru că dacă nimeni nu zice nimic, înseaamnă că sunt ok. Și, paradoxal, nu vorbeam cu nimeni despre problema mea pentru că știam că reacțiile vor fi de dădăceală și nu voiam asta. Ca să fie clar, nu așteptam ca vreun prof sau asistent să zică ceva legat de prestația mea academică. Serios, după doi ani știu că nu e treaba lor să ne dădăcească și nici n-ar trebui să fie. Suntem adulți, ce naiba. Nu, mă așteptam la reacții de la prieteni. Totuși, acum, privind retrospectiv, adevărul e că nu e ca și cum cineva putea ghici ce se întâmpla în mintea mea; dacă rolurile ar fi fost inversate aș fi fost la fel de „oarbă” pentru că eu nu le ziceam nimic. Și fără comunicare, doi oameni sunt două insule într-un ocean de ceață, fără faruri care să-i ghideze. Iar eu nu comunicam nimic cu nimeni. Totuși, din fericire, a fost o persoană față de care am recunoscut că lucrurile nu erau roz. Atunci nu știam de ce m-am simțit suficient de confortabil încât să pot fi complet deschisă, dar acum știu că e pentru că știam că n-aș fi primit nici cuvinte goale, nici o porție de dădăceală ca reacție la problema mea. Și deși nu mi-am dat seama conștient că ăsta a fost motivul, am avut dreptate și întâmplarea face că într-o discuție ulterioară, omul mi-a zis complet random o părere despre mine de care ulterior m-am agățat cu ghearele și cu dinții ca să ies din starea mea. Bun, depășind momentul în care mi-am plâns de milă și încetând să vă plictisesc cu gărgăunii mei din cap, am reușit să-mi regăsesc echilibrul pierdut, am ieșit din starea stupidă la timp ca să pot recupera timpul pierdut, am acumulat punctaj ca să intru în toate examenele și am încheiat semestrul cu o singură restanță (pe care mi-am luat-o pentru că m-am numărat printre fraierii care au încercat să învețe pe bune în loc să copieze, doar că n-am putut să tocesc formule, așa că o să le tocesc pentru la toamnă. I'm not even mad, am luat toate materiile de anul ăsta la care o restanță ar fi fost ceva nasol, asta prin comparație e frecție) . Acum abia aștept să înceapă vara asta, care e deja plină cu activități care să-mi șteargă amintirile neplăcute din Poli și să le înlocuiască cu experiențe minunate. Am fost acceptată la o școală de vară, predau în continuare, mă implic în chestii, o să am ocazia să petrec mai mult timp cu niște oameni faini, o să am ocazia să cunosc noi oameni. Și, desigur, o să revin la dilema mea legată de împăcarea studenției cu cititul, dar de data asta, în balanță vor fi două lucruri care îmi plac, nu o corvoadă și un hobby. Și apropo de citit, mă simt ca sunt un alcoolic care a dat de pivnița cu vinuri vechi. Din mai, de când am început „ascensiunea” afară din groapa de miserupism, mi-am interzis să mă mai ating de vreo carte. Am resurse destul de serioase de voință, dar când vine vorba de citit, știam că la prima pagină de roman pe care îmi cad ochii, se alege praful de toate planurile mele și iar mă las de treabă. Așa că singura mea interacțiune cu cărțile în ultimele două luni de zile a fost la Bookfest, când mi-am cumpărat prieteni noi, de care nu m-am atins de atunci. Horror. Acum, însă, am zis să încep în forță, cu pentru că aveam nevoie de puțină fantezie ca să pot să șterg cu buretele ultimul semestru (nu să uit, doar să-mi iau gândul de la trecut ca să pot privi ca lumea spre viitor. Și ce e mai bun pentru asta decât niște istorie fictivă plină de dragoni?) Tot alcoolic care își regăsește patima sunt și la capitolul blogging: mi-a fost atât de dor să scriu despre toate trăznăile din capul meu, am o listă lungă de articole pe care vreau să le scriu, sunt atâtea cărți pe care le-am citit în ultimul an la care am tot amânat recenzia. Și am decis că m-am săturat să amân lucruri, așa că lunile astea de vară am de gând să recuperez pe toate planurile. Așadar, pe scurt, am planuri mărețe și acum că mi-am regăsit starea pozitivă, am chef să mă avânt cu capul înainte în tot ce înseamnă vara asta și să revin la activitatea mea preferată: găsirea unui echilibru între toate lucrurile pe care vreau să le fac. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=07-2015,"Sâmbăta trecută, la invitația Deei Sterea, director al editurii , am participat pentru prima dată la un atelier de „confecționat povești”. Ghidul nostru pe lungul drum de la idee la poveste a fost Dan Rădoiu, autorul volumului . În grădina primitoare a ceainăriei La un ceai s-au amestecat câțiva scriitori consacrați, dar și debutanți, niște bloggeri curioși, o serie de oameni frumoși și creativi, dar și câțiva pisoi care voiau să învețe și ei cum se construiește o poveste. Prima provocare a fost să scriem câteva idei, obiecte, locuri, situații pe niște bilețele, cu care Deea a făcut o salată de cuvinte care să ne ajute să pornim povestea. Primul astfel de bilețel ne-a adus și primul personaj: „un sconcs spațial”. Încet-încet, pe parcursul orelor petrecute împreună, sconcsul a căpătat personalitate, a fost mai întâi protagonist, apoi personaj episodic, pentru ca în final, Sir Hyperion Blacksmith, patronul unei prestigioase parfumerii, să devină unul din personajele care îl însoțesc pe erou în aventura sa. Totuși, înainte să ajungem așa departe, Dan ne-a prezentat pe scurt tipologiile de personaje care există, de la protagonist versus antagonist la „side-kick” versus sceptic. Așa a luat naștere următorul personaj, side-kick-ul, despre care bilețelul pe care l-am tras a spus doar că are legătură cu un apartament părăsit. Pornind de aici, au apărut în poveste și inamicii, fantomele, care vor să scape lumea de... iasomie, singura plantă care le poate alunga. Totuși, side-kick-ul Eladie Urziceanu, care a devenit între timp și , e bântuit de viziuni care îl ajută să înțeleagă repede că eroul nostru, Badea Banu (un fost angajat la deratizare care a fost concediat deoarece nu avea inimă să omoare bieții șobolani) este de fapt singurul care poate găsi iasomia „bună” la alungat fantome... pentru că e alergic la ea! Deja mândri de personajele noastre, am început să le creionăm mai bine, imaginându-ne un dialog între ele, creându-le ticuri verbale, dar și câte o istorie detaliată. Până la urmă, ne-am pierdut în detalii și Dan a trebuit să ne ajute să facem un pas înapoi și să nu pierdem din vedere povestea. Așa că am încercat să ne imaginăm puțin lumea în care are loc aventura celor trei. În final, ne-am oprit la o lume mai mult sau mai puțin medievală, poate post-apocaliptică, dar în care categoric singurul mod de deplasare e pe jos sau cu calul. Și pentru că povestea noastră avea deja personaje și o intrigă, am decis s-o ajutăm să înainteze. Primul indiciu pe drumul către iasomie e oferit de omul de știință O. Mida, un domn sau o doamnă care a studiat îndelung iasomia. Auzind despre distinsul cercetător/distinsa cercetătoare (nu ne-am putut decide dacă va fi un el sau o ea) , Eladie are și el o viziune care implică un redactor și o fabrică de brânză. Aparent, pe locul unei foste redacții de ziar tronează acum o fabrică de brânză… bântuită (fabrica, nu brânza, deși...). Acolo, fantomele trebuie să țină la distanță pe toată lumea de curtea interioară a fabricii, unde crește iasomia mult-căutată. Apoi ne-am cam împotmolit, fiecare având propriile idei despre cum să continue povestea. Și cu atâția oameni creativi la un loc, ca să împace și sconcsul și brânza, Dan a decis să ne lase pe fiecare în parte să scriem povestea, care a primit și titlul provizoriu „Calea șobolanului”. Doritorii pot să-i trimită rezultatul final pe , cele mai bune povestiri urmând să fie publicate în . Așadar, oricine simte că poate termina de scris aventura simpaticilor Badea Banu, Eladie Urziceanu și Sir Hyperion Blacksmith e așteptat să-și pună opera pe hârtie (virtuală) și s-o trimită către cruxieni. Între timp, eu am tras câteva concluzii în urma evenimentului, cea mai surprinzătoare fiind faptul că deși scrisul e treabă grea, găsirea ideilor care stau la baza unei povești poate fi extrem de distractivă, mai ales dacă mai mulți oameni dornici de a petrece o sâmbătă relaxantă își pun mintea - și creativitatea - la contribuție. Totuși, întotdeauna e bine să existe un ghid, cineva cu experiență care să ne țină în frâu, așa că vreau să-i mulțumesc lui Dan nu doar pentru modul impecabil în care ne-a coordonat, dar și pentru informațiile și sfaturile pe care ni le-a dat pe parcursul atelierului. Și dacă tot am ajuns la mulțumiri, îi mulțumesc și Deei pentru că a organizat atelierul și aștept cu nerăbdare și interes următoarele evenimente Crux, pentru că știu că nu voi fi dezamăgită! Lumea e o planetă pașnică, liniștită, poate arhaică în ochii oamenilor, dar perfectă pentru urkline, ființele cu cinci guri și trei cozi care o populează. Ele se nasc, trăiesc și mor sub atenta îngrijire a Lumii, care le protejează și le oferă un scop, dăruindu-i fiecărei urkline un nume atunci când aceasta atinge maturitatea. Fiecare nume este unic și reprezintă o misiune pe care fiecare dintre aceste ființe încearcă s-o ducă la îndeplinire cum știe mai bine de-a lungul vieții ei. În ziua în care a devenit Mireasă, Aducătoarea-Leacului își primește numele, însă misiunea ei este foarte diferită: trebuie să părăsească Lumea și să exploreze Universul pentru a găsi un leac pentru Copacii-Abundenței, care nu mai pot produce semințele necesare înmulțirii urklinelor. Și căutarea unui remediu o va purta pe Aducătoarea-Leacului într-o călătorie în care va întâlni nu numai lumi incredibile, dar și specii complet diferite de ceea ce cunoaște. A trecut mai bine de jumătate de an de când am citit prima dată și m-am lăsat prinsă în Lumea blândă imaginată de Lucian Dragoș Bogdan. Nu am scris o recenzie imediat, pentru că am vrut să treacă ceva timp ca să-mi pot alege cuvintele, dar timpul a trecut și singurul lucru cu care am rămas a fost amintirea unui sentiment cald. Și, desigur, cu promisiunea făcută mie că voi scrie la un moment dat un articol despre acest roman, pentru că spune genul de poveste despre care vrei să știe cât mai multă lume. Și pentru că am hotărât că vara asta voi scrie toate articolele pe care vreau să le scriu de mult timp, am decis că a sosit momentul să-mi țin promisiunea și să scriu despre acest roman. Așa că m-am apucat să-l răsfoiesc ca să-mi reîmprospătez memoria și m-a prins din nou, la fel de bine ca prima dată. Prin urmare, în loc să-mi petrec câteva ore citind pasaje, am ajuns să recitesc întregul roman. Și mi-a plăcut fiecare pagină. Cred că primul și cel mai evident lucru care diferențiază de alte romane este faptul că nu există personaje negative. „De vină” pentru acest lucru poate fi și perspectiva urklinei care, deși nu e narator, e personaj central. Provenind dintr-un mediu în care nimic nu e văzut ca fiind rău, ci doar în natura lucrurilor, urklina reușește să vadă dincolo de aparență, să scaneze sufletul sau esența ființei din fața ei și astfel, s-o înțeleagă și s-o accepte. Fascinant este că o dată cu ea, și tu, cititorul, faci același lucru și cel puțin pentru câteva zile, poți să crezi cu adevărat că dacă ai lăsa garda jos și ai arunca suspiciunea de-o parte, atunci viața ar fi mult, mult mai ușoară. Și dacă toți am face asta, dacă am privi către urkline și am învăța de la ele ce înseamnă armonia, dacă am reuși să adaptăm stilul lor de a gândi la lumea noastră, atunci și Terra ar putea deveni o lume paradisiacă. Însă faptul că primul personaj pe care îl întâlnește urklina e un om (și chiar unul deosebit de vocal când vine vorba de exprimat filozofii de viață) m-a ajutat să-mi dau seama că visul de a atinge armonia aceea incredibilă e doar un vis. Adevărat, în compania Aducătoarei-Leacului, Ufibov, prietenul ei uman, renunță la o serie de prejudecăți și devine o persoană mai bună. Dar scopul lui - de a rămâne ultimul om din Univers - nu se schimbă nicio clipă la fel cum oamenii nu se schimbă niciodată cu adevărat. Din fericire, în poveste apar și alte specii care m-au distras de la gândurile triste. M-au captivat iremediabil roganii, pentru că mi s-au părut niște ființe extrem de diferite, cu o filozofie de viață atât de interesantă încât am vrut s-o înțeleg pe cât era posibil. Totuși, ceea ce m-a surprins cu adevărat la acest volum au fost elementele Science Fiction. O poveste blândă și frumoasă, cu personaje memorabile și cu suflet bun nu e ceva ce asociam ușor cu elemente din mecanica zborului în spațiu sau cu nanotehnologia. Însă din nou, urklina e responsabilă pentru realizarea unei punți superbe și foarte naturale dintre poveste și părțile ei SF. Aducătoarea-Leacului a crescut pe o planetă în care tehnologia așa cum o cunoaștem noi nu există, așa că pentru ea, contactele cu navele spațiale sau cu Dataspațiul sunt ceva nou. Și aici intervine dorința ei de cunoaștere, plăcerea ei de a înțelege lumea din jurul ei (sentiment cu care eu una am empatizat imediat) , foamea ei de cunoștințe furnizând toate informațiile necesare pentru ca orice novice într-ale zborurilor interplanetare să înțeleagă repede și mai ales firesc modul în care funcționează universul descris în roman. În concluzie, recomand oricui vrea să se bucure de o poveste frumoasă, caldă și blândă, dar care ascunde numeroase complexități și viziuni asupra vieții încât să dea de gândit mult, mult timp după terminarea lecturii. Și nu vă faceți griji că e SF, explicațiile vin atât de frumos și de natural încât novicii vor descoperi repede că modul de funcționare al tehnologiei prezentate în roman devine extrem de accesibil. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=08-2015,"Iată că a venit momentul să public și ultima parte a giga-interviului pe care i l-am luat lui , autorul romanului . a dialogului s-a concentrat pe romanul său, s-a învârtit în jurul a ceea ce presupune viața de scriitor, iar în încheiere, am vrut să-i descopăr latura de cititor, dar și pe cea de partener la editura . Se spune că un scriitor bun în primul rând un cititor avid... N-o să te întreb care e cartea ta preferată pentru că nu cred că poți pune un cititor să aleagă un singur titlu, însă o să te întreb ce anume cauți tu la o carte, ce trebuie să conțină ca să-ți placă? Talent. Dacă autorul are talent și știe să-și spună povestea, indiferent ce stil abordează, devin instantaneu dependent. Nici măcar nu contează despre ce e vorba - m-am îndrăgostit de cărți care n-au nici o legătură cu subiectele pe care eu le abordez. Ștefan Bolea, de exemplu, este fenomenal de profund și l-am citit cu toată pasiunea și atenția de care eram capabil, pentru că mi-a prezentat o provocare. Nu sunt amator de filosofie. Cultura mea generală se limitează la câțiva mari gânditori ai istoriei. Însă felul în care Ștefan reușește să expună o problemă naște în mine acea dependență și nu-i mai pot lăsa din mână cartea. Nu e vorba despre un detaliu anume, ci mă interesează totul: personajele, povestea, dialogul, exprimarea scriitorului! Asta apreciez, asta citesc, asta public. La un moment dat, am auzit un autor comparând cărțile cu catedralele, pentru că în interiorul lor își găsește liniștea. Ce reprezintă cărțile pentru tine? Autorul respectiv citea în Braile sau...? Nu știu cum ai putea găsi liniștea într-o carte; pentru mine sunt lumi, sunt vieți, sunt reacții explozive. Trăiesc acolo, simt acolo și, cu siguranță, nici în cea mai profundă tăcere din peșterile de sub Arhipelag, nu e „liniște"". Dacă găsești liniștea (stricto senso) în cărți, atunci nu citești cum trebuie... Iar dacă asta cauți, cred că o plimbare prin parc e mai sănătoasă. Când vine vorba despre cărțile pe care le citești, care e genul tău preferat? Nu m-ai întrebat care e cartea mea preferată, dar mă întrebi asta... E cam același lucru, nu? Nu contează în mod special genul. Pot să-ți spun, însă, că îmi plac poveștile inteligente, în care există multă acțiune și umor. Înclin spre fantastic, dar unele din cărțile mele preferate sunt departe de a avea vreo legătură cu acest gen. Cum spuneam, dacă e scrisă cu talent, e citită cu plăcere. Există vreo carte care ți-a plăcut atât de mult încât să-ți dorești s-o fi scris tu? Cred că pentru fiecare dintre noi există o astfel de carte. În cazul meu a fost vorba de Hotelul New Hampshire a lui John Irving. Poate că acum, după mulți ani de la lecturare, o văd ca fiind mai mult decât ceea ce este. Ciudățenia poveștii, totuși, complexitatea personajelor, umorul inteligent și uneori lugubru... toate sunt absolut fabuloase. Alături de Andreea Sterea, ai pornit editura Crux. Ce v-a „mânat în luptă”? Ce anume v-a determinat să începeți un proiect atât de ambițios când piața de carte de la noi e una foarte mică? Dar de ce crezi că proiectul ar avea vreo legătură cu banii? Sigur că ne dorim să devenim la fel de mari ca Tor sau Penguin, dar nu despre asta e vorba. Noi ne-am dorit - eu, în special, trăind frustrările debutantului - să publicăm autori talentați, să-i ajutăm să intre în contact cu cititorii, să îi remunerăm și să-i recunoaștem. Nu ne-a păsat, nici o clipă, de cât de mare este piața de carte. Am vrut să revitalizăm literatura și să le arătăm, atât cititorilor, cât și scriitorilor, că există în România măcar o editură care tratează toate părțile implicate cu respect și profesionalism. Nu o dată am auzit autori plângându-se că textele le-au fost modificate fără aprobare; sau că editura a folosit o copertă care lor nu le plăcea; sau că nu au văzut nici un bănuț de pe urma vânzărilor, chit că, de pe urma lor, și-ar fi putut plăti taxiul până la Gaudeamus. Sau chiar că li s-a vorbit mai rău decât unor cerșetori! ...Pe scurt, noi am vrut să fim altfel. Glumim cu autorii, ieșim împreună la pizza, organizăm evenimente, dar ne luăm treaba foarte în serios și vrem să arătăm că se poate. Am citit faptul că v-ați propus să oferiți autorilor voștri mai mult decât un loc unde să publice, dar și promovarea de care au nevoie. Evenimentele din ultimele luni au demonstrat că vă țineți cuvântul dat, că sunteți o editură care își respectă autorii. Însă despre cititori ați vorbit mai puțin. Ce vă doriți de la cititorii voștri, cum îi vedeți voi? Cred că asta ar trebui să fie o întrebare pentru Deea, nu pentru mine. Eu, în calitate de scriitor, empatizez mai mult cu autorii. Ea ți-ar răspunde mai ușor la întrebarea asta, fiind o devoratoare de cărți, dar ce-ți pot spune e că nu ne tratăm cititorii cu mai puțin respect. În ceea ce privește prețurile, încercăm să fim pe cât se poate de corecți, astfel încât să ne achităm toate datoriile - mai întâi către autori, desigur - și să obținem un profit suficient încât să ne finanțăm următoarele tiraje. Atât eu, cât și ea, nu suntem financiar-dependenți de editură , deci tot ceea ce câștigăm este reinvestit, fiindcă vrem să oferim cititorilor cât mai multe titluri bune. Expediem cărțile mai repede și mai eficient decât alte edituri (sau așa ni s-a spus). Cât despre produsul propriu-zis, cred că rezultatele vorbesc de la sine! Atâta timp cât ne tratăm autorii cu respect, colaborăm cu ei și cu ceilalți oameni implicați într-un mod profesionist, cărțile arată și conțin calitate. Cred că asta înseamnă, de fapt, respect față de cititor. Ce ne dorim de la ei? Să fie la fel de frumoși și deschiși cum au fost până acum. Am fost, amândoi, foarte plăcut surprinși să fim primiți cu atâta căldură, și vrem să ne fie prieteni. Vrem să ne vorbească, să ne ceară și să ne certe, dacă e cazul. Dar, cred că cel mai mult, ne dorim să se simtă mulțumiți atunci când ne citesc cărțile. Încercăm să organizăm cât mai multe evenimente, pentru a afla ce-și doresc. Personal, eu rar m-am simțit la fel de bine ca în martie, la Final Frontier, printre cititori. Cred că întreaga experiență și relația editură / autor / cititor poate fi una extrem de plăcută, motiv pentru care, în octombrie, dacă totul merge cum plănuim, vom organiza o petrecere , inaugurând primul an de existență, și abia aștept să ne distrăm împreună. În calitate de partener de editură, dar și de scriitor, ce sfaturi ai da cuiva care ar vrea să-și vadă romanul publicat la editura Crux? Ce ar trebui să conțină un manuscris ca să vă convingă? Nici un manuscris nu e perfect. Excepție făcând poate doar Oliviu Crâznic, care e nesuferit de impecabil în scris... Dar manuscrisele trebuie, în primul rând, să fie scrise în limba română corectă. Nu publicăm conversații de pe Messenger sau SMS-uri. Nu acceptăm ca autorii să-și finanțeze tirajele și, cum ziceam, nu publicăm personaje cunoscute doar fiindcă sunt cunoscute. Trebuie să existe talent, chiar dacă, în textul respectiv, lipsesc virgule, iar fontul folosit e Calibri și nu Times New Roman, roz și nu negru. Atât subiectul, cât și stilul autorului, trebuie să ne placă, iar manuscrisul trebuie aprobat de cel puțin doi din al nostru „consiliu suprem"" de trei oameni. Restul... detalii tehnice. Mulțumesc mult pentru timpul acordat și pentru răspunsuri. Mai e ceva ce ai vrea să afle cititorii tăi? Cu cea mai mare plăcere! Și... Nu! Chiar nu vreau să mai afle nimic! Încerc să nu vorbesc despre textele la care lucrez și, cumva, cineva tot reușește să mă tragă de limbă și să mă facă să promit diverse. O să afle când va veni momentul! ...Ok, mai e ceva: vă mulțumesc că citiți! Sunteți niște minunați! ^_^ Și eu vă mulțumesc tuturor pentru că ați fost alături de mine în acest prim interviu, citindu-l. Sper că v-a plăcut, la fel cum sper că voi avea timpul și inspirația necesară ca să poată să urmeze multe altele, cu întrebările potrivite. De asemenea, le mulțumesc lui Andrei (pentru timpul acordat și răspunsurile faine) și Deei (pentru că m-a ajutat să intru în legătură cu Andrei, dar și pentru susținere) . - Despre „Anotimpul pumnalelor” - Despre scris ﻿ - Despre cărți & editura Crux Aflată în plină expansiune prin Univers, omenirea are un plan bine pus la punct: planetele cu potențial locuibil sunt terraformate, populate și, pe măsură ce devin independente, sunt lăsate să-și dezvolte propria economie. Totuși, pe Avon lucrurile nu stau atât de bine, deoarece terraformarea merge încet, ba chiar stagnează. Localnicii care își vor independența se revoltă, iar armata trebuie să-i țină la respect. Dar nici soldaților nu le e bine pe tânăra planetă pentru că Furia îi poate surprinde oricând, transformându-i în mașini de ucis și forțându-i să părăsească Avonul. Toți sunt afectați în cele din urmă, cu excepția lui Jubilee Chase, un soldat de excepție despre care se spune că n-ar avea suflet și tocmai asta o face imună. Însă Flynn, un revoluționar nativ al planetei Avon, va risca totul și va reuși s-o răpească, în speranța că arătându-i cum e viața rebelilor, va reuși s-o convingă de faptul că rebelii luptă pentru o cauză dreaptă. Împreună, cei doi vor descoperi ce jocuri se fac în spatele cortinei, cine e responsabil pentru situația de pe Avon, dar și faptul că soldatul Chase are, de fapt, un suflet extraordinar... În clipa asta, mi-e ciudă că nu sunt critic literar. Dacă aș fi, aș putea analiza cartea asta, aș putea-o diseca, aș pune fiecare „organ” la microscop și aș putea afirma ceva despre el. Dacă aș avea studii de specialitate, aș putea, cred, să fiu obiectivă. Dar n-am și n-o să fiu. O să fiu subiectivă până în măduva oaselor: mi-a plăcut cartea asta. În primul rând, mi-a plăcut pentru că aveam așteptările greșite. Mă așteptam să fiu dezamăgită. Am citit cartea asta cu garda sus, deși romanul n-are nicio vină. Aș putea să arăt cu degetul spre câțiva vinovați, dar adevărul e că vina cea mai mare e a mea. Mi s-a promis un roman cu temă SF scris pentru tineri, iar eu am luat această promisiune și am transformat-o în ceva ce nu era: mă așteptam la o poveste simplă și prostuță trasă la xerox după primul volum al seriei. Acum, gândind „la rece”, și de la primul volum mă așteptam la o dezamăgire și n-a fost. Nu știu de ce n-am ridicat măcar puțin ștacheta, ci dimpotrivă, am coborât-o. Cert e că mă așteptam să nu-mi placă deloc. Dar m-a surprins și mi-a plăcut. Și de fapt, am primit exact ce mi s-a promis: este un roman SF cu și despre tineri. Povestea e un fel de Romeo și Julieta futurist, doar că are ceva mai puțină melodramă și personajele au ceva mai mult creier. Totuși, nu se poate să nu compar povestea cu celebrul R&J pentru că până la urmă, e o poveste de dragoste care nu se poate împlini pentru că cei doi protagoniști ar trebui să fie dușmani de moarte. Bonus, există și ceva sindrom Stockholm la mijloc în iubirea lor, pentru că amorezii se cunosc atunci când Jubilee e luată prizonieră de Flynn. Până la urmă cred că are sens motivul pentru care ajung să devină un cuplu. Sau a avut sens pentru mine, deci e în regulă, am trecut cu vederea partea de răpire. Totuși, ce e fain la povestea asta e că ridică într-adevăr niște probleme de morală și de etică. Alegerile pe care tinerii protagoniști trebuie să le facă sunt mai mult decât alegerea unei bisericuțe în curtea liceului, sunt decizii cu adevărat traumatizante la care personajele reacționează foarte natural. Din nou, ca în cazul primul volum, am remarcat naturalețea personajelor. Am reușit mereu să-i văd ca pe niște oameni, am trăit alături de ei și am suferit alături de ei. Au fost mai mult decât marionete, mai mult decât clișee. Pentru câteva zile, au fost oameni reali. Povestea în sine e și ea faină, e un fundal foarte reușit pentru personaje. Are câteva răsturnări de situație interesante și destul suspans cât să fiu cât pe ce să uit să cobor din metrou de câteva ori (am citit-o pe drumul veșnic casă-facultate, facultate-casă) . Plus că e o poveste destul de serioasă încât să n-o pot trata superficial. Mai primește o bilă albă și pentru asta. Se cam simte că urmează un „dar”, nu? Da, urmează, dar va fi unul micuț: problema mea cu romanul și motivul pentru care aș vrea să-l disec în mod obiectiv este faptul că nu lasă urme. Da, ridică ceva probleme, dar le rezolvă singur. Are ceva momente care sunt traumatizante pentru personaje și are niște personaje reușite, dar... am închis cartea și s-a terminat. N-am rămas cu niciun gând sâcâitor în spatele creierului, nici cu vreo amintire cu impact. N-a fost nimic nemaipomenit. E o carte bună... și atât. Dar merită citită, mai ales dacă v-a plăcut . Mi-a plăcut să mă întorc în universul ființelor șoptitoare, mi-a plăcut să mă întâlnesc cu noile personaje, dar și cu protagoniștii primului volum. Și din nou mi-a plăcut cum s-au legat lucrurile, mi-a plăcut faptul că totul a avut sens, chiar și întâmplările aparent norocoase. E un roman bun, care mi-a plăcut și pe care îl recomand. N-o să vă schimbe lumea din temelii, dar uneori, poate nu vrem să citim doar cărți să ne zdruncine. Uneori, e nevoie de ceva relaxant, ceva care să ofere entertainment și atât. Și asta romanul reușește să facă foarte bine. În plus, e SF scris mai ales pentru cei care nu citesc SF. De fapt, acesta a fost motivul pentru care m-am bucurat încă de la început că seria Constelații există. Și e bună drept „gateway drug” dacă e să mă iau după recenziile de prin blogosferă, pentru că de când a apărut primul volum și până acum, am început să văd mai multe recenzii la romane SF și mai multă lume entuziasmată de acest gen. Ceea ce nu poate decât să mă bucure! Vineri seara, pe un fundal care amintea mai degrabă de miezul toamnei decât de luna august, o gașcă mare de curajoși am înfruntat ploaia și ne-am adunat în ceainăria La un ceai pentru a ne (re)întâlni cu scriitorul în cadrul unui atelier de confecționat povești. Dacă ne-am folosit de bilețele pentru a crea începutul poveștii lui Badea Banu, de data asta, „deblocatoarele inspirației” au fost cărțile de tarot, care ne-au furnizat o serie de idei: pentru că am tot tras cărți „de monede”, miza urma să fie o moștenire, pe care unul din personaje o lasă prin testament. De asemenea, am stabilit că urma să scriem o poveste polițistă. Totuși, spre deosebire de atelierul trecut, ideile se legau mai greu, grupul nu era chiar în acord, pluteau niște orgolii mari prin aer, așa că am încercat un exercițiu care presupunea ca fiecare să spună câte o frază pentru a continua povestea. Un fel de scriere în tandem, deși nimeni nu avea voie să anuleze ceea ce se spusese anterior. N-am fost singura care a notat tot ce se spunea, dar pentru că unii vorbeau destul de repede, s-ar putea ca versiunile să difere, mai ales că mi-am luat libertatea să modific un pic notițele cât să aibă mai mult sens. Totuși, logica mea nu e și logica altora, așa că dacă e cineva care vrea versiunea brută, mă găsiți pe facebook și se rezolvă :) Între timp, versiunea nu-tocmai-brută o puteți citi (e un google doc). Și îi mulțumesc Andreei V. aka sis pentru că a fost „dictatoarea” mea - mi-a dictat cuvânt cu cuvânt ce notasem, ca transcrierea să meargă mai repede . Dacă e cineva care se simte inspirat și vrea să continue povestea, sunt sigură că și Deea se vor bucura să le trimiteți versiunea finală. Între timp, lăsând puțin deoparte cadavrul lui Mihai, ne-am întors la cărțile de tarot și, cum se întâmplă adesea când ai o cameră plină de oameni creativi, ideile s-au dus în altă direcție. Așa că în scurt timp, aveam personajele și intriga unei noi povești. Prima carte de tarot, „Judecata de apoi”, ne-a sugerat și protagonistul, dar și subiectul poveștii: La data fixată, Arhanghelul Gabriel sună din corn, anunțând Apocalipsa... doar că nu se întâmplă nimic spectaculos. Singurul afectat este un șmecheraș expert în alba-neagra, care cade secerat. În rest... nada, nimic, zero barat. Între timp, în Iad e frig pentru că dracii au intrat în grevă, au eliberat sufletele, apoi au plecat în vacanță nu-se-știe-unde. Lucifer e sătul de toate, se plimbă cu RATB-ul prin București, iar The Mighty God se chinuie să-i pună bețe în roate lui Gabi pentru că, de fapt, nu există fonduri pentru Apocalipsă. Nu de alta, dar e complicat să mai trimiți molimi în secolul 21, cu medicina atât de avansată. Nici lăcuste nu prea se mai găsesc, le-au omorât pesticidele. O urticarie și vreo doi greieri e tot ce se găsește, așa că Apocalipsa trebuie să mai aștepte. Totuși, Gabi nu se lasă și mai sună din când în când din trâmbiță așa, de probă... Vă dați seama că jumătate de oră, adăugând detalii suplimentare (precum un bodyguard-ninja-terminator pentru Arhanghel sau un lider ortodox care dă vina pe oamenii care nu țin post pentru defectarea trâmbiței) ne-am prăpădit cu toții... de râs. Și pentru că astfel de personaje promițătoare nu pot fi uitate într-un carnețel, Deea a strâns adresele de mail ale celor interesați să scrie în tandem, sub îndrumarea lui Dan, o povestire. Rezultatul o să fie disponibil pe și eu una, abia aștept să văd ce iese. Și că veni vorba de lucruri pe care le aștept cu nerăbdare, pentru că ambele ediții ale atelierului au fost un succes, acesta va fi transformat într-un eveniment periodic. Următoarea întâlnire are loc în septembrie și atât eu, cât și carnețelul meu de notițe suntem gata să mergem să aflăm din ce în ce mai multe detalii despre „bucătăria” scrierii unei povești. O să vă țin la curent cu detaliile despre următoarea întâlnire și sper să ne (re)vedem în septembrie! Anotimpul meu preferat e vara. A fost dintotdeauna. Pe lângă faptul că iubesc căldura, vara înseamnă vacanță și vacanța înseamnă nu doar timp liber, dar și călătorit. Și îmi place mult să mai și plec de-acasă din când în când. Însă există un dezavantaj major la plecatul de-acasă: bagajul. Mai exact, făcutul bagajului. Și mai exact, alegerea cărților care vor ajunge în bagaj. Haine, periuțe de dinți, încărcătoare de telefon, cu astea n-am probleme. Cărțile, în schimb... E tortură adevărată. Și înainte să săriți pe mine, da, am un kindle. Degeaba. În primul rând, prefer cărțile tipărite. Îmi iubesc mult kindle-uțul, citesc pe el, dar între o carte tipărită și aceeași carte în variantă electronică, o s-o aleg pe prima. Nu știu de ce. Mintea mea analitică nu poate veni cu vreun argument bun, pur și simplu prefer cărțile tipărite. Așa că iau cărți tipărite cu mine. Bun, deci trebuie să iau cărți cu mine. Întrebarea de o mie de puncte e „ce cărți?”. În primul rând, dacă merg cu prietenii sau dacă scopul excursiei nu e leneveala, atunci cititul cam iese din discuție. Prin urmare, iau doar una-două cărți. Selecția în general e destul de simpluță: trebuie să decid cam ce cred că o să citesc, așa că de obicei e vorba de o lectură din care mă pot întrerupe des, ceva care să nu mă prindă prea tare, eventual ceva povestiri scurte. Însă chiar și așa, intervine o altă problemă: dacă timp de cufundat în lectură nu cred că o să am, oare o să pot găsi timp pentru scris? Dacă da, cât de mult? Pentru că am început să citesc mai mult decât am timp să scriu, așa că simt nevoia să iau cu mine câteva cărți terminate, ca să le pot scrie recenzia dacă prind o oră-două libere de obligații. Rezultatul? 5-6 cărți în bagaj, din care voi citi maxim una, voi recenza maxim una și mă voi simți foarte foarte vinovată față de celelalte. Bun venit în purgatoriu. Dar se poate și mai rău. Mai sunt și concediile cu familia. Imaginați-vă una-două săptămâni dedicate în întregime lenevelii. Zăcut pe plajă, zăcut în pat și, între ele, mers leneș între plajă și pat. (Ca să nu fiu înțeleasă greșit, vacanța cu familia e preferata mea. Iubesc să stăm degeaba împreună și nu există nimic pe lume care să îmi încarce bateriile mai repede ca o duzină de zile de lenevit cu familia) . Asta înseamnă destul timp de citit pentru toți. Așa că e cazul să iau cărți destule, pentru că în scenariul cel mai fericit, citesc cam o carte pe zi. Totuși, dacă plecăm o săptămână, nu pot să iau doar șapte cărți. Dacă n-o să mai am chef de una anume? Dacă într-o zi mă mișc atât de bine încât o să citesc două cărți? Dacă, dacă, dacă? Nu, pur și simplu nu pot lua doar șapte cărți. Știți senzația aceea de la metrou, când ați lăsat cartea pe care o citeați pe noptieră pentru că vă grăbeați și nu aveți nimic de citit și, de parcă tortura nu ar fi de-ajuns, toată lumea din jur pare că citește? Ei, multiplicați senzația de 1000 de ori și o să începeți să înțelegeți senzația de a fi în concediu de leneveală fără nimic de citit. Și unde mergem noi la mare nu sunt librării care pot salva situația. Sunt librării care pot doar să pună sare pe rană pentru că au ceva cărți, dar nimic din ce aș vrea cu adevărat să citesc. Cea mai bună soluție ar fi să pot să-mi iau secțiunea „Necitite” din bibliotecă în bagaj. Problema e că secțiunea e măricică. Ok, e mare. Atât de mare încât oricât de mult mă iubesc, ar mei m-ar interna probabil într-un loc capitonat, unde pacienții poartă cămăși de forță. Așa că trebuie să fac o selecție. Și o fac, serios. Aleg câteva cărți, le așez frumos pe mărimi și le prezint la inspecție. Nu sunt multe, jur. Dar par multe. Așa că mi se cere să mai las acasă din ele. Mă întristez, mă încrunt, mă uit la ele minute bune, cântăresc. Pun una înapoi și privesc din nou încrezătoare spre comisie. „Juriul” mă privește ca și cum aș face mișto de ei. Repet procesul, mai pun o carte la loc. O aud cum plânge, dar sunt tare. Nici acum nu e de-ajuns. Oftez, triez, oftez, triez... Ajung la un turnuleț considerat rezonabil. Toată lumea - mai puțin cărțile lăsate acasă - e fericită. Bun, simt starea de bine din aer așa că e timpul să prezint și celălalt teanc, cele 5 sau 6 cărți deja citite care trebuie recenzate. „Juriul” mă privește curios. „Ce-i cu alea?”, zic ei. Le explic. Jurații schimbă priviri prin care să-și confirme unul altuia că nebuna sunt eu, nu ei. Pare că se pun de acord, eu sunt aia dusă. Dar mă iubesc. Se negociază, se fac compromisuri, biblioteca mea o să se înece de atâta plâns. Se ajunge la un armistițiu. Ce e mai greu a trecut, dar tortura continuă. Urmează împachetatul cărților în așa fel încât să nu pățească nimic la transport. *Sigh* Uneori, poate persoanele care nu citesc chiar au o viață mai ușoară... Previously, on my blog... În a acestui giga-interviu, m-am concentrat pe a afla cât mai multe despre romanul lui Andrei, . Mai departe, am vrut să descopăr autorul Șerban Andrei Mazilu la modul general, așa că în partea a doua întrebările se învârt în jurul scrisului: Simți că te-ai născut să spui povești sau a existat un moment în care ai avut revelația faptului că asta e ceea ce vrei să faci? Simt că m-am născut să fiu Iron Man, dar încă lucrez la finanțare. Nu, serios, am vrut să fiu supererou sau polițist sau spion. În ultimul an de liceu, însă, mi s-a spus că am talent și că ar trebui să scriu. Am studiat la Jurnalistică doi ani, apoi am realizat că nu vreau să-mi petrec restul vieții lucrând zi-lumină, pe salariul minim. Așa că am ales o meserie bine-plătită, care-mi oferă timp să fac ceea ce-mi place cu adevărat. Nu știu dacă voi rămâne în amintirea cuiva drept „scriitor"", dar, cu siguranță, fac tot posibilul să fiu - în prezent - unul bun. Au fost momente în care te-ai simțit descurajat, au fost situații care te-au făcut să crezi că poate ar trebui să te lași de scris? Dacă da, cum le-ai depășit? Ai vreun sfat pentru cei aflați într-un astfel de moment? Da, au fost, și probabil în timp or să mai fie. Au fost clipe în care am crezut că Sistemul e de neînvins... Chiar și în zona literară, despre care ai crede că e lipsită de cioturi și gropi, există un fel în care lucrurile se fac, există birocrație, există cititori nemulțumiți, critici nemulțumiți și o grămadă de piedici. E foarte greu pentru un debutant să iasă în față, atunci când lumea nu-l vrea așa cum e și când editurile, conform obiceiului prost implementat, nu-i facilitează câtuși de puțin acest lucru. , desigur, face excepție - noi nu cerem autorului să fie altceva decât ceea ce este, spre deosebire de multe alte edituri care nu-și mediatizează deloc scriitorii și se așteaptă de la ei să fie proprii lor agenți, PR-iști, promotori, avocați, se așteaptă de la ei să nu aibă pretenții, să nu vrea bani, să nu le fie luate în considerare opiniile etc. Eu m-am lovit de asta și afară, și la noi, iar acele momente au fost cu adevărat crunte. Când ajungi să-ți spui „eu sunt doar un scriitor, deci eu nu contez"", atunci înseamnă că nu lucrezi cu cine trebuie și începi să te gândești că nu merită efortul. Pentru mine a fost poate mai ușor. Chiar dacă n-aș fi reușit să public, puteam scrie, așa cum a zis King, fiindcă „unele povești trebuie spuse"" fie și numai prietenilor. Sunt totuși ambițios și încăpățânat, iar Deea mi-a fost mereu un puternic susținător, așa că, negăsind o soluție care să mă mulțumească, am creat una. Sigur, nu toată lumea are aceleași posibilități, deci nu știu ce sfat le-aș putea da altora, în afară de „hang in there!"" Pot doar să adaug că noi, la Crux, publicăm numai oameni talentați. Nu ne interesează dacă sunt debutanți sau veterani, dacă au sau nu un renume. Dacă crezi că scrii bine, trimite-ne manuscrisul! Încercăm să înlăturăm astfel de momente de depresie din viețile scriitorilor. :) Personal, eu văd scriitorii ca pe niște magicieni care se folosesc de cuvinte ca de formule magice pentru a crea imagini, oameni, povești și mai ales sentimente în mințile și în sufletele cititorilor. Tu ce rol crezi că are un scriitor, cum definești tu un scriitor? Scriitorii...? Zei mărunți, ca să preiau ideea lui Pratchett, care urăsc rutina. Suntem, mai presus de toate, creatori, iar apoi povestitori, și îți mărturisesc, din proprie experiență și după repetate teste psihologice, că detestăm birocrația. Nu cred că suntem dependenți de-a împărtăși altora viziunea noastră, cât suntem condiționați de nevoia de-a clădi... chestii. Ne plictisim repede, majoritatea suferim de ADD și ne trăim viețile pe jumătate pierduți în lumi paralele. Cred că dacă am fi condiționați unui singur stil de viață, am lua-o razna... Sau, în cazul unora, ne-am vindeca. Probabil te-ai obișnuit cu întrebările pe tema asta, dar tu ai ales să debutezi într-un mod numit cel puțin „neortodox” pe plaiurile mioritice, primul tău roman fiind publicat în engleză. Ce ți-a oferit la vremea respectivă piața de carte anglo-saxonă în defavoarea celei românești? Am vrut să evit Sistemul de care aminteam mai devreme. În România, ca și debutant, ești supus unui proces lung și groaznic de enervant, dacă nu chiar nedrept. Trebuie să fii „aprobat"" de diverși, trebuie să te rogi, să lingușești, să faci o sumedenie de compromisuri, să dai bani... N-am vrut să fac nimic din toate astea. Aveam o poveste de spus - o poveste pe care mi-aș fi dorit s-o citesc - și voiam s-o spun în felul meu. Publicarea în S.U.A. mi-a oferit anumite libertăți, dar și o metodă de colaborare diferită, pe care am apreciat-o. În plus, acel gen de roman mi s-a părut mai potrivit a fi scris în limba engleză, deci a fost logic doar că trebuie publicat peste hotare. Doi ani după „Crux”, ai decis să publici „Anotimpul pumnalelor” în limba română. Ce te-a făcut să te răzgândești sau să revii la piața de carte românească? Nu pot spune că m-am răzgândit, dar două lucruri m-au influențat la momentul respectiv: inspirația și ambiția. După Crux, așa cum am mai spus, mulți oameni au insistat să scriu ceva în românește. În momentul în care m-am simțit inspirat, din primele pagini chiar, am știut că trebuie să scriu un roman nou, care să dovedească ceea ce pot. Două luni mai târziu, aveam un manuscris demn de a fi citit. Din păcate și așa cum mă așteptam, nu a fost deloc simplu, dar mă bucur că nu am publicat printr-o altă editură. Sunt foarte mândru de Crux Publishing, de ceea ce am realizat și ceea ce vom realiza mai departe! Astfel, n-am revenit la piața de carte românească doar cu un roman, ci cu un întreg proiect de revitalizare a literaturii. Știu că lucrezi la un nou roman plasat în același univers în care are loc acțiunea din Anotimpul pumnalelor. Ai planuri și pentru alte romane în limba engleză sau ai renunțat la asta deocamdată? Lucrez chiar la două romane din acel univers... ceea ce e epuizant. În limba engleză voi mai scrie, fără îndoială! Seria ""The Angellove Society"" nu s-a terminat, ba chiar a început. Aveam în plan nouă (da, 9!) romane, deci nici măcar nu m-am dezmorțit. Aștept doar să îmi expire contractul pe cinci ani cu editura americană și voi relansa acea serie, împreună cu noi titluri, prin Crux Publishing de data asta. Nu înseamnă, totuși, că voi renunța la scriitura în limba română, și lucrez, de fapt, la ceva cu totul nou. Ai spus într-un interviu recent faptul că romanul la care lucrezi nu e în mod obligatoriu o continuare, ci că romanele tale vor putea fi citite și independent unul de celălalt. Ce părere ai despre seriile în care toate romanele sunt legate unul de celălalt? Adevărat, am spus asta, dar nu pot promite că romanele ulterioare vor fi cu totul independente. Sunt personaje pe care le-am îndrăgit foarte mult și nu le pot ignora trecutul sau viitorul. Sigur, vor putea fi citite independent, dar nu cred că vor exista oameni care să spună „mi-a plăcut la nebunie Jocul necromanților, dar n-am să cumpăr și Anotimpul pumnalelor"". Nu știu ce să-ți răspund la întrebare. Seriile respective, cred, sunt de fapt o singură poveste ce nu încăpea într-un singur volum. Desigur, asta este părerea unui idealist... O altă părere, mai pragmatică, ar fi că scriitorii sau editurile încearcă să câștige cât mai mult... Nu pot emite un adevăr, doar o speculație. Pot să-ți spun doar că o parte din ele mi-au plăcut enorm. Aștept, cu sufletul la gură, să văd ce va mai scrie Oliviu Crâznic, fiindcă mă tot amenință cu povești din universul Coșmarului. În România, e foarte greu, dacă nu imposibil să fii scriitor cu normă întreagă fără să mori de foame. În cazul tău, cum se împacă meseria cu scrisul? Te ajută experiențele căpătate pe mare? Mai puțin decât ai crede. Sunt anumite peisaje sau chiar nume de locații ce m-au inspirat, dar nu atât de mult cât o fac experiențele trăite acasă, alături de cei dragi. Sunt voiaje în care sunt relaxat și am timp să scriu, cum a fost cel în care am scris Anotimpul. Și, pe urmă, sunt voiaje cum e cel în care sunt chiar acum, în care cu greu reușesc să scriu două rânduri. E mult stres, oboseală, griji, dor de casă... Și, mai nou, coordonez, pe cât posibil, și ce se întâmplă cu editura. Anul ăsta voi debuta și ca traducător, deci... a devenit complicat. Pe scurt, nu prea se împacă meseria cu pasiunea, dar au existat și momente mai grele, deci fanii - dacă am vreunul până acum - n-ar trebui să-și facă griji. :) - Despre „Anotimpul pumnalelor” - Despre scris ﻿ - Despre cărți & editura Crux Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=01-2016,"Au trecut mult prea multe zile de când n-am mai dat în taste pentru blog. Motivul a fost începutul meu de an „superb”, adică o presesiune care mi-a amintit supărător de mult de finalul de semestru din liceu, când toți profii puneau lucrări peste lucrări cu bonusuri de ascultări ca să facă norma de note și să încheie medii. Diferența a fost că de data asta, noi studenții ne chinuiam să înghesuim teme și colocvii în cele două săptămâni dinainte de sesiune, ca să facem norma de puncte de intrat în examen. Oricum, atunci când te culci la 7-8 dimineața când abia ai terminat o temă, doar ca să te scoli pe la 12 ziua și să te apuci de o alta, ceva, undeva, n-a mers tocmai bine de-a lungul semestrului. În mare, a cam fost vina mea că am lăsat totul pe ultima sută de metri, dar am și eu limitele mele de sictir și unul din lucrurile la care facultatea mea excelează este împingerea acestor limite din ce în ce mai sus. Și chiar când credeam că s-a terminat, a început sesiunea, cu două examene în zile consecutive, așa, de încălzire. Superb sau ce? Mă rog, să zicem că de atunci și până acum am apucat să dorm în hălci de câte 12 ore, doar ca să lenevesc restul de 12 ore cu telefonul sub nas, așa că pot să declar că am supraviețuit lunii ianuarie. Bine, mai am două săptămâni de sesiune în față, așa că aventurile facultății nu iau pauză, dar în sfârșit pot întrezări luminița de la capătul tunelului. Așa că am decis să mai scot capul în lume și am participat luni la Clubul de Lectură Nemira. Și cum să ratez prima întâlnire din 2016, când volumul ales a fost chiar , semnat de „autorului bicefal” format din Marian Truță și Dănuț Ungureanu, care au fost invitați să stea de vorbă cu noi? Citisem deja volumul în decembrie, îl votasem special pentru că îmi plăcuse, aveam întreaga zi liberă, așa că am ajuns acolo cu chef de ascultat impresii. Dar se părea că nu eram singura fost singura cu chef de ascultat, pentru că seara a început timid, cu Alexa încercând să întrețină discuția cu cei doi autori, în timp ce noi restul nu prea ne găseam cuvintele. Însă cei mai curajoși au preluat inițiativa și, încet încet, în loc de întrebări și răspunsuri s-a înfiripat un dialog, presărat cu impresii de lectură, critici, laude și, ca întotdeauna, păreri împărțite. Pe scurt, romanul spune povestea unor personaje care încearcă să supraviețuiască într-o lume în care nemurirea a devenit posibilă prin contopirea cu piatra. Practic, fiecare persoană poate accepta să fie supusă procesului de fuziune, la finalul căruia va deveni un asteroid înzestrat cu conștiință, având la dispoziție o eternitate pentru a călători printre stele. Supraviețuire, iubire, religie, nebunie și singurătate, secretele universului, dar și ceea ce înseamnă să fii om, toate aceste teme sunt abordate în roman, majoritatea fiind tratate suficient de detaliat cât să te pună pe gânduri, dar lăsând un final destul de deschis, astfel încât să fii nevoit să-ți găsești propriile răspunsuri. Mie mi-a plăcut acest aspect, m-am bucurat că autorii ne-au dat mult de gândit, lăsându-ne spațiu să ne găsim propriile concluzii. În plus, romanul chiar debutează cu un capitol extrem de ambiguu, cu un protagonist debusolat care explică suficient de mult cât să înțelegi că regulile lumii lui sunt diferite, dar și destul de puțin cât să vrei să afli mai multe. Sau cel puțin asta am crezut eu, pentru că au fost și câțiva cititori pentru care începutul nu a funcționat deloc, deoarece li s-a părut prea vag și greu de urmărit. Nici finalul n-a fost pe placul tuturor, unul dintre participanți asemănându-l cu finalul Odiseei spațiale , dar mai puțin grandios. De asemenea, asemănări cu Odiseea spațiale s-au mai găsit, dar citind, eu personal nu le-am văzut. În schimb, deși inițial m-a surprins abordarea, mie finalul mi s-a părut extrem de potrivit cu restul cărții, amplificând senzația de apăsare, de imposibilitate de evadare nici măcar prin fuziunea cu piatra. Ar fi puțin mai clar dacă v-aș spune despre ce e vorba, dar credeți-mă, e o surpriză care merită descoperită, mai ales că autorii ne-au dezvăluit faptul că nu au știut de la început exact cum se va termina romanul, având doar câteva linii mari pe care știau că trebuie să le urmeze povestea. De asemenea, cei doi autori ne-au povestit despre ce înseamnă scrierea unei cărți „la patru mâini”, despre cum nu are nicio legătură cu în mod voit și asumat (deși sunt prezente câteva referințe care mie personal mi s-au părut simpatice) și ne-au confirmat și infirmat câteva concluzii (foarte puține, în general au preferat să lase textul să vorbească sau pe noi să ne găsim propriile răspunsuri) . Însă cel mai fain mi s-a părut momentul în care au început să vorbească despre planurile lor de viitor: anul acesta nu vom avea parte de un nou volum comun, însă amândoi se vor concentra pe proiecte individuale. După aceea, însă, ni s-a promis volumul al treilea al seriei, care nu va fi nici de data asta plasat în același univers cu celelalte romane, dar va fi cel puțin la fel de dark precum Mineralul, dacă nu și mai și, va avea ceva IA-uri și un titlu asemănător celor anterioare. Ba chiar vor lansa un concurs în care cititorii vor avea ocazia să încerce să ghicească titlul, singurele indicii de până acum fiind că este un cuvânt din dicționar terminat în „-ar”. Pe scurt, a fost o întâlnire extrem de reușită, cu mai mulți participanți ca de obicei, cu discuții mult mai dinamice decât mă așteptam și foarte interesantă pentru că am avut autorii alături, astfel încât am putut să aflăm destule detalii despre culisele cărții. Abia aștept întâlnirea din februarie! Înainte ca Harap-Alb să-și întâlnească cei cinci prieteni, ba chiar înainte ca mezinul Împăratului Verde să pornească la drumul care îl va duce pe tron, Ochilă, pe numele lui adevărat, Haiganu, Zeul Căzut, umbla pe Pământ. Alungat din cer de Pleistoros și blestemat să audă gândurile tuturor oamenilor de-o dată, Haiganu încearcă să se izoleze ca să nu mai audă șoaptele care îi scurmă mereu în minte. Totuși, în Fluviul Șoaptelor începe să se distingă o voce care le amuțește pe toate celelalte, vocea lui Zourazi, un orfan cu sânge de vrăjitor în vene. Zourazi își duce veacul alături de ceilalți orfani pe care Dekibalos, un fel de căpcăun (cu origini surprinzătoare) , ultimul rămas din specia sa, îi folosește pentru a prăda satele din jur. Însă, într-o zi, Zourazi decide să evadeze, fugind în pădurea înghețată. Acesta este începutul unei povești în care zeii se amestecă în planurile muritorilor. Vrăjitorii își țes la rândul lor plasa de intrigi, fără să știe că și ei sunt doar pioni. Iar oamenii de rând încearcă să-și ducă viețile simple cum știu ei mai bine, indiferenți la luptele din Cer care urmează să se mute pe Pământ. Însă Zeii nu-i vor lăsa să rămână ignoranți, pentru că un război de mult amânat e pe cale să înceapă. Și nimeni, nici măcar Haiganu, nu poate sta deoparte. Am început să citesc încă din primul număr al revistei Harap Alb continuă, unde apărea sub formă de foileton. Însă una dintre cele mai bune vești pe care le-am primit anul trecut la Final Frontier a fost faptul că povestea va fi publicată și sub formă de roman. Când vine vorba de citit, sufăr de o formă destul de avansată de lipsă de atenție distribuită: nu pot citi două cărți de-o dată și nu prea îmi place să mă întrerup de multe ori dintr-o poveste care îmi place (de asta nu prea citeam la metrou, dar, din păcate, lipsa de timp m-a obligat să mă adaptez cititului din mers) . Tocmai de aceea, cititul foiletonului era frustrant, pentru că voiam să mă pierd în universul ficțional din fața mea și când în sfârșit reușeam să mă desprind complet de realitate, fragmentul se termina și trebuia să ma aștept două luni până la următorul. Bine, nu că a avea romanul în față mi-a lăsat un gust mai bun la final. Fiind primul volum dintr-o trilogie, m-a lăsat cu buza umflată, cu mii de întrebări fără răspuns și cu o dorință greu de stăvilit de a citi următorul roman acum ! Totuși, știu că Marian Coman abia a încheiat turneul său național de promovare a cărții și faptul că a avut curajul (și resursele unei echipe minunate în spate!) de a face un asemenea demers, de a sta luni de zile pe drumuri, trecând din oraș în oraș, din librărie în librărie pentru a-și duce povestea în întreaga Românie mi se pare un gest incredibil de fain și, în calitatea de cititor, sunt în același timp încântată de tot efortul depus pentru noi, dar și extaziată că prima carte a Zeului Căzut va ajunge la mult, mult mai multă lume în urma acestui turneu. Așa că pot să mai aștept până la următorul volum o vreme. Cât despre poveste în sine, nu mi-aș fi imaginat niciodată că un basm pe care l-am studiat la școală până când a fost secat complet de orice fel de plăcere a lecturii ar putea fi reinterpretat, reimaginat și remasterizat ca să iasă un cadru de poveste în care unul din personajele secundare capătă ceea ce este, practic, propriul lui spin-off . Și ce mi-a plăcut cel mai mult este faptul că, de-a lungul cărții, povestea lui Haiganu nu se concentrează neapărat pe el, deși e clar că e legenda lui. Pentru mine, Zourazi a fost personajul principal, iar efectul creat de această diferență dintre personajul central și personajul în jurul căruia se învârte, de fapt, povestea a fost fascinantă. Însă ceea ce mi-a plăcut la acest prim volum al seriei dedicate Zeului Căzut este faptul că e mai mult decât un început de serie, e mai mult decât o expozițiune lungă, cum am tot citit în ultimul timp. E o carte care își spune propria poveste, dar, în același timp, promite noi aventuri, noi răsturnări de situație. Te face să vrei mai mult, chiar dacă, privind în urmă, ai primit deja destule: personaje pe care n-ai cum să nu le iubești, imaginație cât cuprinde (cea mai interesantă idee a fost, de departe, modul în care Preoții interacționau cu Ghilmax) , o poveste plină de turnuri neașteptate (Pleistoros și intrigile lui, în special dezvăluirea din final, care m-a lăsat cu gura căscată) și o lume fascinantă în care să te pierzi într-o asemenea măsură încât să nu mai vrei să o părăsești. Și tocmai de aceea vreau mai mult. Totuși, motivul pentru care vreau o continuare este faptul că, într-un fel, știu deja aproximativ cum va arăta finalul, pentru că povestea e un prequel la aventurile lui Harap-Alb. Și tocmai de aceea vreau să aflu cum e înfrânt antagonistul poveștii (dacă este înfrânt... Cu cât mă gândesc mai mult la poveste, cu atât mă îndoiesc mai tare) pentru că, deși e în mod clar the villain , am ajuns să-l admir pentru intrigile sale și, într-un fel, deși nu țin cu el, mi-a intrat cumva pe sub piele. Nu mi-e simpatic, dar e impresionant. Și mi se pare un adversar mai mult decât redutabil, așa că vreau să aflu dacă planurile lui vor fi zădărnicite sau va reuși, din nou, să păcălească pe toată lumea, inclusiv cititorii. Concluzia? Citiți acum pentru că nu numai că o să descoperiți în Ochilă mult, mult mai mult decât a rămas după ce a fost disecat la orele de română, dar veți descoperi și un roman original, surprinzător și fascinant! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=02-2016,"Pentru că mâine e 1 martie, care se întâmplă să fie sărbătoarea mea preferată, mi-am petrecut weekend-ul pe la niște muzee din București care au organizat târguri de mărțișor. Din punctul meu de vedere, nu există nimic mai fain decât venirea primăverii. Așa că în timp ce încercam să aleg ceva drăguț și simbolic pentru persoanele dragi mie, mi-am dat seama că vreau să vă ofer ceva și vouă, cititorilor mei. Și cum tocmai s-au decernat Oscarurile, subiectul carte vs film e foarte foarte actual. Desigur, subiectul e de asemenea vechi de când s-a inventat ecranizarea, așa că s-au scris deja nenumărate articole pe tema asta și s-au purtat discuții fără sfârșit. Însă, indiferent de toate argumentele aduse de unii sau de alții, fiecare dintre noi are preferințele sale. În plus, fiecare caz e unic, uneori a fost mai bună cartea, alteori filmul, uneori ne place să le experimentăm pe amândouă într-o ordine sau alta, iar alteori subiectul nu ne atrage nici către carte, nici către film. Așa că nu vreau să vă rog să alegeți o tabără. În schimb, provocarea pe care vreau să v-o lansez în acest concurs este să-mi spuneți Care a fost ecranizarea voastră preferată și care este ecranizarea care v-a dezamăgit cel mai mult? Doi norocoși vor primi câte un exemplar al romanului fie de John Green. Mulțumită , pot oferi ca premiu fie volumul cu coperta originală, fie pe cel cu copertă tie-in, în funcție de preferințele voastre. Pentru a participa la concurs, lăsați-mi un comentariu la această postare care să conțină: răspunsurile la întrebare (două titluri de film/carte, cu mențiunea care e cel bun și care nu v-a plăcut) , dacă vreți ediția originală sau pe cea tie-in (nu menționați nimic dacă nu aveți vreo preferință) , o adresă de e-mail valabilă (folosită pentru validarea câștigătorului [1] ) , o metodă prin care urmăriți blogul ( , , sau e-mail subscription) și numele/adresa contului, opțional, puteți să dați un share concursului, ca să se răspândească vestea (și puteți face asta și fără să participați la concurs). Concursul se încheie pe 10 martie 2016, ora 23:59 . Mult succes tuturor! [1] O dată selectat câștigătorul, acesta va trebui să-mi trimită datele de livrare de pe adresa de e-mail cu care s-a înscris în concurs. Dacă nu ați menționat nicio adresă de e-mail, deși veți fi înscris în tragerea la sorți, nu veți putea fi declarat câștigător deoarece nu am cum să validez că persoana care îmi trimite o serie de date personale e aceeași persoană care s-a înscris la concurs. Prin urmare, dacă e selectată o persoană care nu a furnizat o adresă de e-mail, voi alege imediat un nou câștigător. O dată intrată în era Basmului Comercial, Țara Vampirilor, ca oricare alta, trebuie să găsească metode a atrage turiști, dar și să vină cu un plan coerent de integrare în Conglomeratul Țărilor cu Roșii Palide. Așa că, imediat după ce vampirii refuză să participe la reformare și sunt scoși în afara legii, fiecare personaj de basm poate urma cursuri de specializare, astfel încât să joace rolul extrem de necesar al vampirilor. În același timp, Pricoliciul, ultimul din specia lui, își duce liniștit zilele într-o pădure, așteptând Sfârșitul, care e singurul mod prin care personajele de poveste dispar: uitarea. Însă în momentul în care lângă peștera lui se începe construirea unui cimitir turistic, Pricoliciul înțelege că zilele lui liniștite s-au terminat și că e momentul să plece. Așa începe aventura care îl va purta de-a lungul și de-a latul Țării Vampirilor, unde va cunoaște personaje mai mult sau mai puțin uitate, dar care vor stârni ecouri în mintea oricărui cititor care iubește basmele. Încă de când am terminat , încerc să-mi dau seama exact cărei categorii de vârstă i se adresează, dar nu prea reușesc. La prima vedere, e o carte pentru copii, care spune povestea simplă a unui Pricolici care descoperă lumea cea mare de dincolo de pădurea lui. Totuși, sunt prea multe elemente care fac referință direct la probleme din societatea noastră (începând chiar cu titlul, cu Țara Vampirilor, modul cum se „rebranduiește” țara în care trăiesc creaturile de basm din folclorul românesc) , așa că nu prea cred că e 100% destinată copiilor. Din punct de vedere al lumii imaginate de Adina Popescu, romanul e superb. Atenția la detalii e incredibilă, fiecare lucru totul creează un cadru consistent și fascinat, care pune degetul pe rănile societății în foarte multe cazuri. Avem un primar rupt de realitate și cenzori cu probleme de vedere. Avem absurdul faptului că în Țara Vampirilor, vampirii sunt scoși în afara legii. Și, desigur, avem ideea Basmului Comercial atent reglementat ca să fie ușor de încadrat într-un tipar, într-o rețetă generatoare de bestseller-uri pe bandă rulantă. Dar nu e totul amuzant sau ironic, pentru că unul din elementele care m-a fascinat a fost existența Sfârșitului și felul cum își face el efectul asupra personajelor. De asemenea, m-a fascinat modul cum autoarea a exploatat miturile și legendele noastre, de la readucerea pe scenă a unor personaje aproape uitate (ridicați mâna dacă știți ce e ăla un pricolici. Eu habar n-aveam...) și până la folosirea unora pe care le cunoaștem prea bine (Călin, File din Poveste, cel prezent în toate manualele de Limba Română) , toate se încadrează natural în lumea în care zmeii s-au reprofilat în camionagii și pădurile sunt transformate în cimitire de vacanță. Totuși, există un mic „dar”, cel puțin pentru mine: în ciuda faptului că mi-a plăcut enorm lumea aceasta a Basmului, cadrul, deși captivant, nu a fost de-ajuns pentru mine. Am avut aproape constant senzația că în loc să mi se spună o poveste, am fost pur și simplu într-un tur de vacanță într-o destinație frumoasă, dar lipsită de o poveste centrală care să mă prindă. Mi-au plăcut poveștile secundare, mi-a plăcut să aflu despre Tase sau despre Sfânta Miercuri, mi-au plăcut destinele Împăratului Roșu și al celui Verde, dar am avut senzația că decorul sufocă povestea. Nu spun că nu există o poveste centrală, Pricoliciul are și el destinul lui, Călătorul e de asemenea un personaj important, dar povestea lor mi s-a părut că deși era principală, a fost tratată ca una secundară. Citind, au fost multe momente simpatice când mai aflam destinul reimaginat al vreunui personaj de poveste și ajungeam să-l simpatizez, dar personajele centrale mi-au rămas indiferente. De fapt, mi s-a părut că singurul lor rol a fost să mă plimbe dintr-un loc în altul, mi s-au părut generatori de paranteze nesfârșite (și superbe, dar fără alt impact în afară de ironia lor) , nu persoane adevărate. Și îmi pare rău că s-a întâmplat asta, pentru că altfel, romanul e extrem de reușit, debordează de creativitate și de idei. Fiecare rând, fiecare personaj secundar, fiecare situație demonstrează că autoarea e o persoană cu o minte extraordinară. Și tocmai de aceea vă recomand , pentru că deși nu se va număra printre preferatele mele, poate alții vor descoperi în ea ceea ce mi-a scăpat mie (conform Goodreads, destui cititori au iubit cartea, așa că mi-e ușor să cred că mi-a scăpat mie ceva) . Și chiar dacă nu va fi cazul, atunci doar pentru ironie și atenția la detalii, cartea asta e o carte faină. Vine vine primăvara... cu colecții noi la două dintre editurile preferate ale cititorilor de literatura YA. Mai exact, editurile Leda și Epica au pariat pe câte o nouă colecție axată pe literatura pentru tineri, anunțurile viitoarelor apariții fiind deja întâmpinate cu mult entuziasm de cititorii români. După o perioadă puțin mai sumbră, cu un număr mic de noi apariții și cu mulți fani dezamăgiți de faptul că seriile lor preferate păreau condamnate să rămână doar pe jumătate traduse și publicate în România, editura Leda se revitalizează începând o nouă colecție, . Noua colecție pleacă de pe o poziție foarte bună datorită coordonatorului ei, Shauki Al-Gareeb, unul din traducătorii mei preferați, dar, mai ales, o persoană foarte activă în grupurile de cititori români. Așadar, „la cârmă” este o persoană care știe foarte clar care sunt gusturile noastre și în același timp, e mereu atent la ce volume funcționează pe piețele din străinătate, dar și de ce funcționează. Plus că are gusturi faine :P (bine, nu e ca și cum va putea mulțumi pe toată lumea, dar eu cred că are o șansă destul de mare să ne mulțumească pe majoritatea) . Ca să înțelegeți la ce mă refer, iată câteva din viitoarele apariții: - volumul 2 din seria Spulberă-mă de Tahereh Mafi de Evelyn Skye de Renee Collins de Maria Dahvana Headley De-a lungul timpului, cu editura Epica am avut puține „întâlniri”, în sensul că am citit doar vreo două sau trei cărți de la ei. Mi-au plăcut, mi s-a părut fain că abordează probleme reale ale tinerilor (violul, spre exemplu) , nu doar drame adolescentine, dar le-am considerat doar pauze de realitate între lumile fantastice despre care prefer să citesc. Tocmai de aceea, îmi place că noua colecție, , pare să se îndepărteze ușor de la realism și să se îndrepte spre fantasy, promițând câteva serii care îmi făceau cu ochiul de la o vreme și pe chiar speram să le traducă vreo editură de pe la noi. Bineînțeles, nu totul va fi fantasy, vor fi și câteva cărți care, dacă mă iau după descriere, se încadrează în același tipar care a transformat editura Epica într-una dintre preferatele fanilor YA. Mai precis, aparițiile promise în 2016 sunt: - primul volum din seria The Lunar Chronicles de Marissa Meyer - primul volum din seria cu același nume de Laini Taylor de Tommy Wallach de Becky Albertalli Prin urmare, se pare că ne așteaptă o primăvară destul de interesantă la capitolul YA. Să vedem și cum sunt cărțile și dacă noile colecții o să umple rafturile cititorilor români sau doar rafturile librăriilor. Mai bine zis poveștile, pentru că volumul reunește mai multe întâmplări care au loc în Gorena, protagoniștii fiind diverși membri ai Clubului pentru Explorări și Experimente, personaje extrem de colorate, precum Jeanne d'Arc Electrique, doctorul Victor Rammstein și a sa Fecioară din Fier Forjat, agentul Bon d'Age, Lady Badminton și Lady Bug și, desigur, Fram, ursul bipolar. Împreună sau separat, membrii Clubului vor schimba fața Gorenei, readucând la viață persoane indispensabile, inventând poate Internetul sau telefonia-mobilă, salvând lumea de un război inevitabil sau aducând tradiții de pe meleaguri îndepărtate, pentru că și Gorena are nevoie din când în când, de un pahar de tsuyikutsa . Vă avertizez: această carte o să vă dea dureri de burtă! Am râs de la prima până la ultima pagină, n-am vrut să las cartea jos, deși eram în mijlocul sesiunii. Am început cartea la metrou, am continuat-o în autobuz, am citit pe canapea, în bucătărie, în pat... și mă opresc aici cu enumeratul, ideea e că poate fi citită absolut oriunde cu aceeași plăcere, pentru că oricum lumea din jurul tău dispare după primele cuvinte. De fapt, singura diferență între a citi la metrou sau acasă e că dacă citești în pat, e cam greu să iei metroul greșit (partea bună e că nu mă grăbeam, eram pe drum spre casă, așa că m-am bucurat de întârziere, pentru că am putut să mai citesc câteva pagini) . N-am să vorbesc despre fiecare text în parte, vă las vouă plăcerea de a le descoperi, ci o să menționez doar faptul că mi-a plăcut mult povestirea care deschide volumul și care dă numele seriei pentru că începe puțin mai dark , cu oameni care se furișează în miez de noapte, însă lanțul interminabil de întâmplări devine repede atât de fabulos încât e amuzant. Sunt atât de multe momente care țin doar de un noroc chior (sau poate de un noroc care abia și-a schimbat ochelarii și vrea să se distreze) încât vrei să continui ca să vezi cât de departe pot fi împinse lucrurile. Totuși, povestirea mea preferată a fost, de departe, Colierul , pentru că lumea din Nuyi Bayi e prea faină, aventura Fecioarei de Fier forjat e pur și simplu osăm , iar catrenele-enigmă sunt pur și simplu un motiv de noi dureri de burtă :)) Pe lângă jocurile de cuvinte cu trimiteri care mai de care mai interesante și mai surprinzătoare, aspectul care mi-a plăcut cel mai mult a fost intertextualitatea: fiecare povestire poate fi citită independent, însă parcă e mai fain să le citești una după alta, să vezi cum personaje care apar episodic la început au parte de o aventură de proporții atunci când le vine rândul. Cel mai bun exemplu e chiar ultima povestire: un personaj care a fost un fel de al celorlalte povestiri devine, în câteva rânduri, personajul meu preferat. Chiar așteptasem pe parcursul romanului să aflu cine sau ce e, îl tot zăream prin fundal din când în când, destul de des cât să-mi stârnească interesul. Iar rezolvarea enigmei a fost... încă o mică durere de burtă :) Totuși, cartea are un dezavantaj: nu vine cu autor cu tot la pachet, ca să ne-o poată citi așa cum ar trebui. Am participat sâmbăta trecută la lansarea din Red Goblin a volumului, unde l-am ascultat pe Florin Pîtea citind câteva fragmente. Deși citisem cartea, mi-a plăcut mult, mult mai mult să ascult vocile diferite ale personajelor, parcă umorul textului a devenit și mai savuros. Mărturisesc că, în general, cred că majoritatea momentelor de lectură publică sunt reușite doar dacă fragmentul citit stârnește interes pentru poveste. Dar există câțiva autori, nu foarte mulți, care fac din lectură un spectacol în sine, așa că aproape nu mai contează ce fragment aleg. M-am bucurat să descopăr că domnul Pîtea e unul dintre ei. De fapt, momentul de lectură a fost atât de reușit încât chiar m-am gândit cum aș putea să-l răpesc și să-l determin să-mi citească întregul roman. Din fericire, sunt o persoană extrem de nerăbdătoare, așa că am preferat să-mi abandonez planurile de răpire, astfel încât Florin Pîtea să se poată concentra pe lucrul la următorul volum al seriei, care, din punctul meu de vedere nu poate apărea destul de repede. Între timp, însă, vă recomand să citiți - vă garantez că o să-l terminați mult prea repede. Și că, probabil, o să-l recitiți, măcar pe bucăți. Mie deja mi s-a făcut poftă de o vizită în Nuyi Bayi, așa că imediat ce public recenzia asta, o să mă alătur lui Tatae-sana la un pahar de tsuyikutsa , timp în care sper să-mi mai spună câteva catrene-enigmă. Una din activitățile mele preferare când sunt în sesiune e să încep să-mi imaginez ce voi scrie pe blog despre semestrul care a trecut. Dar nu scriu nimic în timpul sesiunii din superstiție. Nu vreau să fiu prea optimistă în ciorne, pentru ca apoi să pic ceva, nici să fiu pesimistă și să am dreptate. Deoarece da, sesiunea e perioada în care studenții cred în noroc, ritualuri și spiritualitate. Serios, Politehnica are chiar o biserică în campus, e poreclită Sfântu Cinci. Revenind, de data asta a fost o plăcere deosebită să-mi imaginez acest articol, pentru că aveam de gând să-mi plâng de milă. M-am răzgândit între timp, dar adevărul e că fost un semestru nașpa. Nu el în sine, comparativ cu mult-temutul semestru 2 din anul 2, a fost mic copil. Doar că mi-a pierit mie orice chef. A fost primul semestru în care nu am mai călcat aproape deloc pe la cursuri (cu o excepție notabilă, dar m-am mutat la altă serie pentru că voiam cursul ăla, așa că ar fi fost aiurea să nu mă duc) , în care nu mi-am făcut nicio temă până în ianuarie (și nu cred că mai fac prostia asta vreodată, presesiunea asta mi-am mâncat nervii, timpul și orele de somn ca să obțin totuși punctajele de intrare în examen) și în care la toate examenele, fără excepție, am învățat maximum o zi. Sictirul meu s-a simit și în notele finale, dar nu excesiv. Am trecut tot și sunt destul de mulțumită, dar tot cu o excepție, a fost o materie la care credeam că o să iau 9-10 și am luat 7, pentru că la o problemă de două puncte din examen am făcut o greșeala de grădiniță. Nici acum nu înțeleg cum naiba am putut să fac o confuzie așa de stupidă, dar whatever, a trecut, am trecut, nu-mi mai pasă. Totuși, acum că s-a terminat, parcă nu mai am așa mult chef să mă plâng. Da, a fost nașpa, dar s-a terminat, am o vacanță binemeritată acum. În plus, mi-am primit deja orarul pentru semestrul viitor și în mod miraculos, o să pot să ajung la bazin în 3 dimineți pe săptămână, așa că azi mi-am reînoit abonamentul. Și am și înotat, încă pot să simt un iz de clor pe piele (ceea ce îmi place, asociez mirosul cu relaxarea) , simt o căldură plăcută în mușchi. Parcă a avut un efect detoxifiant, am lăsat în urmă tot sictirul, toată furia și frustrarea (am avut iar niște materii și niște profi care parcă se chinuiau să fie cât mai plictisitori și inutili) . Acum vreau doar să mă bucur de vacanță, să citesc, să scriu, să înot și să uit de toate rahaturile. Și când începe semestrul, vreau să-mi continui detoxifierea și să scap de niște chestii care au ajuns să nu mai fie oportunități, ci obstacole și vreau să-mi caut lucruri în care să merite să-mi investesc timpul. Plus, vreau să mă apuc de căutat ceva de lucru pentru la vară, pentru că unul din lucrurile faine pe care le face facultatea asta e că ne obligă să ne angajăm în vara dintre anul 3 și 4, dar ne și ajută să găsim posturi unde putem să vedem pe pielea noastră cum e să lucrezi în lumea reală. Vreau multe chestii nu? Hai, încă una de final: vreau să vă recomand 2 evenimente faine: începe azi la 19:00 la Cărturești Carusel și este o punere în scenă a poveștii Chestiune de preț din volumul , iar are loc mâine, de la 16:00 la Red Goblin , și este lansarea volumului de Florin Pîtea. Sper să ne vedem pe-acolo, eu abia aștept să merg pentru că mi se pare cea mai faină metodă să-mi încep vacanța. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=03-2016,"Într-un univers cu prea multe specii inteligente și prea puține planete locuibile, două civilizații poartă un război în care scopul fiecăreia este de a-și păstra, dar și impune modul de viață. Una dintre tabere este Cultura, o civilizație care se bazează pe mașinării pentru a guverna, în timp ce oamenii trăiesc într-o aparentă utopie. Cealaltă tabără sunt Idiranii, extratereștrii non-umani cvasi-nemuritori care poartă acest război din motive religioase. De partea idiranilor de găsește și Bora Horza Gobuchul, un Schimbător (o persoană care își poate schimba înfățișarea pentru a imita pe altcineva) care nu crede neapărat în idealurile extratereștrilor, cât se opune ideologiei Culturii și a mașinilor acestora, pe care le consideră o periculoasă fundătură a evoluției. El va fi ales de către idirani să încerce să pătrundă pe o Planetă a Morților, de unde trebuie să recupereze una dintre Mințile Culturii, în speranța că aceasta va aduce un avantaj strategic taberei sale. Lui Horza i se va opune Balveda Petrosteck, un agent din Circumstanțele Speciale ale Culturii. Conform , am citit prima dată în 2012. Recitind-o, am descoperit că la vremea respectivă nu i-am scris o recenzie și nici nu i-am dat un rating prea mare. Așa că acum, înainte să actualizez statusul cărții, am stat câteva minute bune întrebându-mă cât de fraieră eram, de fapt, la vremea respectivă. Cartea e mai mult decât faină pentru că explorează foarte profund, dar și foarte surprinzător ideea sinelui, care mi se pare una dintre cele mai fascinante teme ale literaturii (fie ea SF sau nu) , așa că nu înțeleg de ce n-am apreciat-o mai mult acum 4 ani. Sinele meu de atunci era, probabil, mic și fraier :) Spuneam mai sus că personajul central are abilitatea de a-și schimba înfățișarea, dar de fapt face mai mult de atât: transformarea include și asumarea personalității „imitatului”, Schimbătorii se modifică pe ei înșiși la un nivel mult mai profund decât aspectul fizic. Practic, devin altcineva cu totul, așa că marea lor provocare e să reușească să-și păstreze definiția sinelui, să reușească să continue să existe. Totuși, dacă o persoană există doar în scurtele luni dintre transformări, mai e el sau ea o persoană? Dacă da, unde rezidă acel sine în timp ce e altcineva? Sunt Schimbătorii niște actori formidabili sau e mai mult de-atât? Acestea sunt întrebările care nu mi-au dat pace pe tot parcursul romanului și nici acum nu pot spune că am răspunsuri la toate, dar chiar faptul că am început să mă gândesc mai mult la ceea ce definește o persoană (și la cât de ușor sau greu e ca, o dată „definiția” găsită, cineva să poată deveni acea persoană) e destul cât să devină repede una dintre cărțile pe care le recomand lejer oricui vrea o poveste „sățioasă pentru minte”. Și ca și cum o singură temă problematică nu era de-ajuns, ceea ce face autorul extraordinar de bine e antiteza dintre Horza și Balveda, care sunt la început reprezentanții complet diferiți a două culturi incompatibile și sfârșesc prin a deveni nu doar asemănători (deși fiecare își păstrează ideologia) , ci chiar camarazi. Mi s-a părut fascinantă relația dintre ei doi (nu amoroasă, nu era cazul) . Evoluția acestei relații m-a surprins uneori și m-a făcut să zâmbesc alteori, dar ce mi-a plăcut cel mai mult a fost empatia neașteptată pe care o simțeau unul pentru celălalt. Și dacă la Horza empatia e o trăsătură de caracter, deoarece trebuia să descifreze personalitatea cuiva înainte de a și-o însuși, la Balveda a fost foarte neașteptată, așa că am apreciat-o cu atât mai mult. În plus, mi-au plăcut mult și discuțiile dintre ei doi, în special cele despre Cultură, entitatea politică în care mașinile conduc. Mi-au plăcut mai ales pentru că eram de acord cu amândoi deodată, deși părerile lor erau opuse. Da, să ai o mașină rece, eficientă și incoruptibilă la putere e un vis frumos, un vis în care cred că se va putea vorbi și despre dreptate, și despre fericire... și despre utopie. Problema, însă, cu visele frumoase și utopice e că ele sunt prea frumoase ca să fie adevărate. Omenirea poate avea epoci de aur, dar nu și perfecțiune. Noi nu suntem perfecți, așa că nimic din ce creăm noi nu e perfect. Și mașinile sunt creația noastră. Indiferent cât de bine le-am produce și cât de mult ar avansa ele și cum s-ar produce unele pe altele, un defect inițial ar putea crește exponențial, mașinile însele fiind oarbe la el. Pe scurt, ceva ar putea merge prost. Având un sistem bazat în totalitate pe o componentă nesigură, defectarea acesteia aduce după sine prăbușirea sistemului, ceea ce, în contextul Culturii, ar fi aproape genocid. Pe care ni l-am fi provocat singuri. Înfricoșător gând, nu? Dar bazat în totalitate pe o supoziție. Așadar, cum alegi? Cum decizi dacă utopia merită sau nu riscul, când nici măcar nu știi dacă există vreun defect în spatele visului de aur? Cum decizi ce tabără are dreptate, cum decizi de partea cui vei fi? Aceasta e întrebarea al cărei răspuns n-am reușit să-l găsesc, dar vă provoc pe voi să o faceți citind și descoperind Cultura, idiranii, dar și pe Balveda și pe Schimbătorul Horza. Se ia un mit destul de înfricoșător - licantropia - și se folosește ca sursă de inspirație de către numeroși autori, de-a lungul timpului și pe mai multe continente. Niște oameni super-pasionați găsesc aceste texte inedite care abordează tema dată, texte scrise de autori extrem de diverși, de la maeștrii consacrați ai horror-ului până la persoane de la care nu te-ai aștepta vreodată să scrie horror. Se traduc textele străine și se adaugă celor semnate de autori români. Se fac notițe impresionante la sfârșitul textelor. Se ambalează frumos antologia și se lansează cu fast. Se servește cu lumina aprinsă, preferabil în miezul zilei, sau măcar într-o noapte cu eclipsă de lună. După cititre și după perioada obligatorie de liniștire a minții serios date peste cap, se cere încă o porție. Cam asta ar fi, pe scurt, povestea antologiei , bineînțeles, fără să insist prea tare pe efortul oamenilor care au lucrat la ea să găsească textele care o compun. Și nici pe efortul de a le selecta în așa fel încât antologia să pară extrem de unitară. Adică, pe lângă temă, există o stare care leagă aproape toate textele din carte, se creează o atmosferă aparte care e amplificată cu fiecare nouă povestire citită. A fost un efect neașteptat și fascinant. Și, desigur, destul de înfiorător. Imaginați-vă un bar cu un aer vechi, cu mese din lemn închis la culoare. Ora închiderii a trecut de mult, dar cineva din grup știe pe cine trebuie și nu v-a dat nimeni afară. Totuși, obloanele sunt trase și luminile sunt aproape stinse și oricum fumul de țigară lâncezește, formând o ceață vagă. Fiecare are în față un pahar cu ceva chihlimbariu care dezleagă limbile și trezește amintiri îngropate. Și așa încep poveștile, fiecare pe rând aplecându-se către mijlocul mesei, unde pâlpâie aproape stins o lumânare, spunând povestea lui sau pe-a unui prieten, privind cum ochii mesenilor se măresc a teamă și neîncredere. Tu ești acolo, la bar, curățând un pahar, ignorat de toți, dar ascultând cu atenție fiecare poveste. Exact asta e atmosfera antologiei , așa că oricâte lumini aprinse ai avea în casă, mai devreme sau mai târziu lumea reală se va transforma într-o amintire îndepărtată. Revenind puțin la temă, am fost fascinată de cât de diferit a fost abordată ea de fiecare autor în parte. Din cunoștințele mele vagi de persoană care nu se împacă bine cu frica, adică de cititor care încearcă să stea departe de genul horror (și nu prea reușește în ultimul timp pentru că a găsit câțiva autori care îi plac enorm) , eu știam că un vârcolac e un nene (sau o tanti) care atunci când e lună plină se transformă într-un monstru care aduce mai mult sau mai puțin cu un lup și apoi, sub forma animalică, se apucă de vânat, în principal oameni. Și mai știam că ghinion nu au cei care mor de gheara lui, ci cei care supraviețuiesc, pentru că licantropia se ia. Așa că dacă monstrulețul te mângâie nițel cu ghearele sau cu colții, așa, cât să-ți sfâșie pielea, la următoarea lună plină îți crește și ție destul păr cât să-ți bage cosmeticiana în sperieți și te ia așa, o poftă de carne în sânge, chiar dacă ai fost vegetarian de când de știi. Niciun text nu s-a potrivit cu descrierea mea. În primul rând, diferiți și originali au fost vârcolacii în sine, care ori n-au fost monstruoși deloc, ori n-au fost oameni niciodată, ori au fost mai mult demoni și mai puțin lupi. Apoi, m-a surprins geneza vârcolacului, care în niciunul din cele 11 texte nu s-a născut fiindcă l-a mușcat altul. De la blesteme de toate felurile la „așa m-a făcut mama”, fiecare poveste avea explicația ei pentru apariția fiarei. Din fericire, majoritatea erau destul de improbabile încât să nu-mi fie teamă că eu sau vreun cunoscut o să căpătăm brusc niște dinți mai ascuțiți, coadă și urechiușe în vârful capului. Adică, de câte ori vi s-a întâmplat să fiți blestemați de frații de trib să nu ajungeți pe Veșnicele plaiuri ale vânătorii pentru că ați ucis un lup? Și apropo de asta, povestea mea preferată rămâne prima, Lup-nomad de Algernon Blackwood. Fiind prima, a fost cea care s-a lovit de toate prejudecățile și preconcepțiile mele legate de poveștile cu vârcolaci și le-a dezintegrat una câte una. E o poveste frumoasă, caldă chiar, ceea ce m-a surprins foarte plăcut, pentru că mă așteptam la fiori reci pe șira spinării (am primit și din aceia destui; dacă asta căutați, începeți direct cu „Inspirație pentru Pickman” de H. P. Lovecraft). Totuși, am un amendamentul legat de Lup-nomad , și anume faptul că „la fel de preferată” a fost pentru mine și povestirea Misterele din Sparktower a lui Șerban Andrei Mazilu, pentru că autorul ne poartă înapoi în Voss alături de unul din personajele din de care mi se făcuse dor în lunile care au trecut de când am terminat romanul. Însă indiferent dacă vreți să reîntâlniți prieteni vechi (precum Franco Baudelaire sau frații Ferrin și Lenore Arras ai lui Oliviu Crâznic) sau vreți să vă faceți unii noi (lupi, demoni, oameni), „Ferma de vârcolaci a Deei” cum e supranumită editată de Andreea Sterea este un must-read pentru orice fan al supranaturalului! Citeam zilele trecute un review al filmului Deadpool pe blogul și mi-am dat seama că, de putoare ce sunt, am lăsat să treacă o lună fără să scriu cât de fain e. Și m-am hotărât că nu e prea târziu, pentru că filmul încă mai rulează în cinematografe. Așa că dacă nu l-ați văzut și citiți asta acum, mergeți la Deadpool în cinema. Serios, merită văzut pe un mega-ecran, ca să încapă tot epicnessu' în el. Adică uite ce trailer plin de fainoșag e acilișea (R-rated) : Bine, eu n-am fost la film pentru că mă convinsese trailerul, ci m-a cucerit posterul de mai jos, așa că am fost cu prietenul chiar de V-day. Nu eram prea entuziasmată înainte să văd posterul și întreaga campanie de publicitate. De fapt, chiar nu aveam așteptări prea mari pentru că prima apariție a lui Deadpool pe marile ecrane (în „X-Men Origins: Wolverine”) a fost un epic-fail, ceea ce am aflat abia după ce am văzut acel film, când am căutat să aflu mai multe despre personaj, pentru că nu știam nimic despre el. Mai bine, totuși, pentru că dacă aș fi știut cine e Deadpool în timp ce vedeam Wolverine , m-aș fi ofticat enorm să văd cum au măcelărit personajul. Așa, m-am ofticat doar retroactiv. Totuși, revenind la subiectul articolului, vă ziceam că un epic-poster m-a convins. Ta-daaaa: Atenție: recenzia care urmează e ușor spoiler-ish. Nu foarte, nu vă răpește nimic din plăcerea filmului după părerea mea, dar discut puțin despre câteva momente/idei, așa că dacă vreți să fiți tabula rasa când vedeți filmul, stop reading right now! Filmul e foarte foarte mișto făcut. Încă de la parodia de generic în care se fac glume pe seama tuturor personajelor, sala în care am văzut filmul a intrat în atmosferă, râzând cu poftă. Iar scena inițială e în același timp serioasă și ridicolă, e un amestec bine gândit din ceea ce vrea omul ca să se simtă bine: bătaie și împușcături, dick jokes și un erou care bate tot și mai și face mișto de ăia răi. În plus, are voie să zică fuck de câte ori vrea, pentru că filmul e R-rated (adică nu e recomandat minorilor) . Ce mi-a plăcut mie cel mai mult, însă, nu sunt glumele (poate cu excepția celor legate de complexul de inferioritate al lui Deadpool față de Wolverine, that was indeed funny) , ci chestia aia cu spartul pereților. Pompos, se numește breaking the fourth wall , care se traduce aproximativ prin „nenea ăla de pe ecran se întoarce și vorbește cu tine, spectatorul”. În plus, personajul e conștient că e doar un personaj. A fost cumva ciudat per total, nu neapărat pentru că Deadpool vorbea cu mine, ci pentru că mi s-a părut că asta schimbă complet modul în care filmul își spune povestea. Cumva, s-a schimbat întreaga dinamică doar prin acest mic factor. Și e interesant câtă libertate i-a dat întregii pelicule aspectul acesta, în special prin faptul că dezavantajele filmului au putut deveni subiect de poante, tranformându-se în bile... well, nu chiar albe, dar cel puțin gri? Bineînțeles, povestea în sine nu e o capodoperă. De fapt, o dată ce partea dramatică a unei boli necruțătoare se încheie (și apropo, mi-a plăcut că momentele dramatice au fost într-adevăr reușite, că n-au fost glumițe stupide atunci când nu era cazul) , firul epic e destul de stupizel: „acuma nu mai sunt sexy, iubita mea n-o să mă mai placă”. Bine, nu zic că Deadpool fără mască e vreo plăcere pentru ochi, dar nu e nici chiar atât de nereușit ca în benzile desenate. Ryan Reynolds zbârcit e destul de ușor de privit după o vreme. Și e viu, ceea ce e un avantaj clar față de a fi mort, nu? Așa că eu cred că Vanessa ar fi fost ok. Să recapitulăm: până acum avem narațiune diferită (in a good way) , poveste slăbuță și glume bune (în special cele un picuț mai subtile cum ar fi momentul când Deadpool personajul face mișto de actorul care îl joacă) . Dar ceea ce scoate filmul din zona gri în care se află și îl aruncă drept în vârful topurilor cinematografice din perioada asta sunt personajele. În primul rând, o avem pe Vanessa, prietena lui Wade Wilson, alături de care viitorul „iuby” are cel mai amuzant dialog/flirt pe care mi l-aș fi putut imagina vreodată. Apoi, îl avem pe Colossus, care e gigantul-filozof, brută când e nevoie, povestind despre bine și rău în rest. Și e mai pudic decât mă așteptam :)) Apoi, preferata mea, Negasonic Teenage Warhead, care are cel mai wtf?! nume din istoria Marvel, dar care salvează ziua când e cazul. Totuși, cred că ceea ce face filmul ăsta să fie atât de bun e ceea ce face Marvel foarte bine: nu se ia în serios mai mult decât trebuie. Adică, ei fac filme cu super-eroi cu puteri fantastice, nu încearcă să discute temele profunde ale universului (deși fac și asta, dar într-un mod funny, relaxat) . Deadpool nu vrea să fie mai mult decât e, e un mercenar cu replici acide care știe că e doar un personaj de film. N-o să caute să te convingă de nimic altceva. La fel oricine altcineva. Tocmai de asta Marvel prinde la public. E relaxat, e luminos, tipii buni sunt clar buni (deocamdată, deși cu „Civil War” bătând la ușă, o să se mai schimbe lucrurile) , iar tipii răi sunt prea puțin profunzi, prea puțin reali ca să-ți pese cu adevărat de ei, așa că n-o să ai dezbateri filozofice despre ei vreodată. Marvel ca studio de producție e o fabrică de filme cu super-eroi și asta vrea să fie. Asumarea asta e ceea ce îmi place mie la ei, de asta cred că le iese atât de bine și de asta nu vreau să mai ratez vreun film Marvel de acum și-n pururea (mai am de recuperat unul sau două filme, dar până la „Civil War” se rezolvă) . Also, Deadpool is awesome . Mergeți și vedeți-l cât e cald. Mai ales scena de după generic merită văzută, așa că nu plecați mai devreme, nu vreți s-o ratați. Conține o super-mega-dezvăluire ;) Anton e un profesor universitar pentru care fiecare zi e o luptă. O dată ce soția lui a murit, singurul lucru care îl ține în viață e fetița lor, Letiția. Însă aproape fiecare moment în care o privește doare, pentru că e conștient că nu-i poate oferi ceea ce ar vrea. Și ar vrea să-i ofere totul, dar uneori, chiar o ciocolată e un efort prea mare. Totuși, cum îi explici asta unui copil, cum să-i spulberi visele pline de culoare când știi deja că dincolo de ele e doar o garsonieră gri și sufocantă, construită doar ca să țină la distanță lumea și mai gri care vrea doar să te strivească...? În plus, mai există un copil, unul căruia copilăria îi e furată în fiecare zi până când nu mai rămâne nimic, nici copilul, nici omul, ci doar un hău negru într-un înveliș de carne. Dar chiar și astfel de stafii reușesc să se lege de un alt suflet, reușesc să găsească ceva care să aducă un strop de viață în ochii lor. Și atunci nimeni nu poate bănui ce ar fi în stare să facă pentru a-și apăra prietenii. Uneori, cred că mi-aș dori ca Radu Găvan să se lase de scris. Romanele lui pur și simplu te lovesc, emoțional vorbind, în cel mai sensibil punct al tău, te fac să-ți pierzi încrederea în umanitate, în societatea în care trăiești, în prietenie, în orice fel de valori umane, în tot. Și ca și cum n-ar fi de-ajuns, mai există și acea rază de speranță, acel fum vag luminos dintr-un colț de carte care te scoate puțin din bezna în care te-ai scufundat trăind alături de personajele lui Radu, care scrie prea la naibii de bine. Și întunericul e cu atât mai puternic atunci când vezi lumina și poți să vezi diferența între ele. este o carte despre viață, dar viața de după ce culorile dispar, aproape-viața pe care o trăiești atunci când ai pierdut motorul și înaintezi doar din inerție. Dar e și o poveste despre forța pe care ți-o dau cei dragi, despre cum, în clipa în care nu mai ai nimic de pierdut, înțelegi cât de multe poți face pentru ca lor să le fie mai bine. Și e o poveste despre alegeri greșite, despre cum o singură greșeală poate deveni un bulgăre de zăpadă care aduce după el alte decizii greșite, care aduc din ce în ce mai multe consecințe după ele până când viața ta e atât de diferită încât singurele alegeri care mai au vreun sens sau vreun rost sunt cele greșite. Aș fi vrut să scriu că am empatizat cu Anton, dar ar fi o minciună. Aș fi vrut să scriu că i-am simțit durerea, dar citind despre viața lui, mi-am dat seama că ar trebui să fiu recunoscătoare pentru faptul că nu știu ce e durerea. Totuși, în felul meu limitat, am simțit și eu pereții apăsători, durerea surdă, amorțită, dar veșnic nevindecată a unei pierderi, bucuria înțepătoare a unei persoane dragi pe care o știi condamnată, arsura veșnic dureroasă a neputinței de a schimba ceva... Am simțit doar o mică parte din ceea ce era acolo, dar a fost destul cât să mă termine nervos, cât să mă facă să stau cu cartea lipită de mâini o noapte întreagă, ignorând somnul sau faptul că a doua zi trebuia să fiu o persoană. Nu voiam să fiu o persoană, voiam să smulg paginile și să le înlocuiesc cu unele goale pe care să scriu altă poveste. Voiam să fiu un spirit care poate să-l apuce pe Anton și să-l oprească înainte să fie prea târziu. Și aș mai fi vrut să nu cred cartea asta, aș fi vrut să-mi imaginez că așa ceva nu există, că nu se poate întâmpla, că nu pur și simplu. Am vrut să-l urăsc pe Anton, să-l detest pentru alegerile lui, pentru că e vina lui că povestea asta există, că așa ceva n-ar trebui să existe. Dar nu e în totalitate vina lui, nu pot să cred asta. Aș fi vrut să urăsc ceva concret, dar n-am putut urî decât soarta în care nici măcar nu cred, dar nu pot să nu cred după cartea asta pentru că e prea mult, prea dur, prea ascuțit. E o carte cu o copertă prea nevinovată. Prea luminoasă. E o carte plină de griuri pastelate care se accentuează până devin alb pur și negru pur și contrastul între ele îți rănește ochii, dar nu poți privi în altă parte. E o carte ca un tren deraiat care nu poate fi oprit. E o carte inevitabilă. Și asta doare cel mai tare, faptul că înțelegi că nu se putea altfel, nu exista alt drum și chiar dacă ar fi existat, ar fi ajuns tot acolo, la același final inevitabil în care întunericul înghite tot, mai puțin speranța, blestemata de speranță care rămâne mereu. Cițiti asta. Citiți-o pentru că e ceva ce n-ar trebui să trăiască nimeni, niciodată, dar despre care nu avem voie să uităm că există, că se poate întâmpla oricui, că nu știm la ce curbă urmează să ieșim cu totul de pe șine și să pierdem luminița de la capătul tunelului. Citiți-o, la naiba, pentru că doare și oricât de imbecil de egoist ar suna, uneori e bine să-ți amintești că durerea ta nu e chiar atât de mare, că se poate mult, mult, infinit mai rău. Meriți să ți se reamintească faptul că de fapt ești fericit, deșteptule, și că ar fi cazul să înveți să apreciezi asta. La începutul lunii, am organizat un ca să vă pot oferi un mărțișor în schimbul unui răspuns despre ecranizările voastre mai mult sau mai puțin îndrăgite. N-o să prelungesc suspansul: câștigătoarea cărții cu copertă originală este Narcisa Clipa , iar câștigătoarea ediției tie-in este Oana Păun . Ele au fost alese drept câștigătoare cu ajutorul . Felicitări, fetelor! Aștept un e-mail cu datele voastre personale (numele, adresa de livrare și numărul de telefon) la adresa jurnalul.unei.cititoare@gmail.com . E-mailul trebuie trimis de pe adresa cu care v-ați înscris în concurs în maximum cinci zile (adică până pe 16 martie, inclusiv) . Mulțumesc pentru că mi-a oferit ocazia să organizez acest concurs și mulțumesc tuturor participanților! Sper să vă revăd pe blog, să discutăm nu numai despre preferințele noastre în materie de filme, dar și despre ce ne place sau nu în materie de cărți! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=05-2016,"O persoană care iubește să citească va descoperi, de-a lungul timpului, tot felul de cărți. Unele bune, unele nu prea, unele în care se regăsește, altele cu care n-are nimic în comun, unele pe care le-ar reciti an de an, altele pe care nu le va atinge decât o dată în viață. Fiecare carte e unică în felul ei și fiecare te va afecta într-un mod diferit sau te va lăsa indiferent din motive diferite. Eu am descoperit, recent, prima carte care mi-a plăcut enorm și căreia nu știu/nu pot/nu vreau să-i scriu o recenzie. Nu vreau să-i fac un rezumat, nu vreau să încep să-mi spun părerea despre ea, vreau doar s-o păstrez în amintire ca pe o carte despre viață și iubire care mi-a plăcut cu fiecare rând. Însă voiam să scriu ceva despre acea carte, voiam să vă spun cât de frumoasă e și cum, deși spune povestea unui bărbat aflat la celebra vârstă de mijloc, am reușit să mă regăsesc în multe fragmente. Și cred că fiecare dintre voi se va regăsi, pentru că toți am iubit, iubim sau vrem să iubim. Așa că, în loc să scriu o recenzie, am decis să vă arăt și vouă un fragment din prolog, care, cred eu, e mai bun decât toate cuvintele pe care le-aș putea scrie în oricât de multe recenzii laudative: „Vine o vreme în care strălucirea din ochi se transformă în umbră; vine o vreme în care plouă și mirosul de tei plouați golește străzile și cîrciumile și, cu sufletul pustiit, unde să te duci, unde să cauți alinare, pe ce umăr să plîngi? Și atunci te întorci la cearșafurile tale mototolite și plîngi peste ele, îți lipești fața, și mîinile, și gîtul, și pîntecele de ele și în fiecare cută a lor descoperi un surîs, un geamăt, o șoaptă, un rest de mîngîiere pierdut din nebăgare de seamă, pentru că îndrăgostiții sunt uituci și risipitori, și cum ar putea fi altfel, cînd dragostea este fără sfîrșit, cine stă să-și drămuiască gesturile, și vorbele, și atingerile, cine se gîndește că nu, nu e așa, nu e, nu e, nu e, cine să vrea să creadă asta decît invidioșii, cei care n-au întîlnit dragostea, cei fără noroc, cei care, de fapt, nu există, pentru că nimeni nu există dacă nu iubește, dacă nu e îndrăgostit, nimeni, nimeni, nimeni.” Cartea se numește și e scrisă de Michael Haulică. Citiți-o! V-o recomand de o sută de ori. De o mie de ori! Și, când o terminați, n-o puneți la loc în bibliotecă. Puneți-o pe noptieră, să vă fie mereu aproape, ca să puteți s-o mai răsfoiți din când în când, când miroase a tei plouați... „O înșiruire de vise și, între ele, mirosul de tei plouați, un fel de acasă care mă readuce la mine, mă face să mă reîntîlnesc cu mine, cel care eram în clipele cînd eram doar eu [...]” În ziua de Crăciun, Tara vine să-și viziteze părinții. Dar au trecut 20 de ani de când Tara dispărut, timp în care toată lumea o crezuse moartă. Așa că toată lumea vrea să afle unde a fost și ce i s-a întâmplat, mai ales că arată aproape la fel ca în ziua dispariției, când avea doar 16 ani. Povestea ei, însă, e mai surprinzătoare decât se așteptau rudele ei: pentru ea au trecut doar 6 luni, deoarece ea și-a petrecut timpul într-o dimensiune alternativă, alături de niște spiriduși care au învățat-o tainele lor. Bineînțeles, nimeni nu o crede, așa că fratele ei o duce la un psihiatru. Însă o dată cu revenirea acasă a Tarei, în jurul ei încep să se petreacă anumite lucruri care ar putea fi puse pe seama coincidenței... sau a spiridușilor despre care povestea ea. asta m-a revoltat enorm. Bine, mi-a provocat mult mai multe sentimente, dar am ales să v-o recomand în primul rând pentru că e o carte care te face să te revolți împotriva propriei persoane, împotriva propriilor reacții. Romanul acesta m-a ajutat să stau față în fată cu mine însămi și să mă privesc în ochi. Și nu e o senzație atât de ușoară pe cât mă așteptam. Când eram mică, de fapt, mai mică, pentru că aveam tot vreo 16 ani, ca Tara, visam să mi se întâmple ceva fantastic. Nu-mi doream nimic mai mult decât un portal fermecat prin care să pășesc, o trecere între tărâmuri pe care să o descopăr, un dulap care să mă ducă în Narnia sau o poartă stelară care să mă ducă pe alte planete. Nu conta ce era, doar să fie ceva care îmi demonstrează că există și altceva, ceva magic sau extraordinar dincolo de lumea noastră. Totuși, niciodată nu am crezut cu adevărat că se va întâmpla. Mereu exista un sâmbure de îndoială, mereu exista senzația că dacă merg prea departe cu visul o să mă lovesc de zidurile realității. Simțeam că merg pe un fir subțire al fanteziei unde, dacă începeam să cred prea mult, îndoiala a fi crescut exponențial și ar fi sfărâmat visul. De atunci și până acum am început să nu mai am așa mult timp de visare, planurile mele de viitor au început să se limiteze la slujbe ideale, vacanțe faine și apartamente pline de cărți. Am lăsat castelele cu Vulturii lui Tolkien și dragonii lui GRRM într-un cufăr și am rătăcit cheia. Dar asta a scos totul la iveală, m-a forțat să mă identific cu protagonista, să mă gândesc cum ar fi fost să fi plecat cu adevărat. Însă în același timp m-a făcut să empatizez și cu familia ei și să mă întreb cum aș reacționa eu dacă aș fi pusă față în față cu o astfel de poveste. Și cartea asta e atât de bine scrisă, atât de revoltător de bine gândită, încât balanța poate înclina în orice direcție până aproape de final. Poți s-o crezi sau nu pe Tara, e alegerea ta, e o chestie legată de credința ta, nu de fapte. Faptele pot fi interpretate în funcție de decizia ta interioară. Și cartea asta m-a revoltat pentru că mi-am dat seama că vreau cu disperare să o cred, dar n-o cred. N-am crezut-o. Mi-am imaginat mereu un deznodământ legat de recunoașterea unei boli nervoase și de amintirea unei traume. Voiam să se termine cu o dovadă incontestabilă a faptului că povestea ei e adevărată, dar nu credeam că așa se va sfârși. Și m-am urât pentru asta, m-am detestat pentru că n-am crezut-o. În final, însă, autorul m-a salvat din războiul meu cu mine însămi și mi-a oferit destule dovezi într-o anumită direcție. Nu vă spun care și oricum, la final, dovezile încă sunt contestabile într-o anume măsură, dar devine mult mai greu să nu fii de acord cu sugestia autorului. Însă m-am bucurat că am citit și m-am bucurat că am făcut-o acum. Cu câțiva ani în urmă, aș fi crezut-o pe Tara imediat. Și poate, dacă n-aș fi citit acest roman acum, peste câțiva ani poate n-aș fi crezut-o și n-aș fi avut o problemă cu asta. Însă citind această poveste acum, am regăsit o parte din mine, partea care încă mai crede în faptul că dincolo de lumea noastră e o alta, plină de magie. Bineînțeles, aceste credințe vin însoțite și de o doză serioasă de scepticism, însă data viitoare când mai ies în parc, poate o să-mi pot iar imagina că dincolo de foșnetul suspect dintr-un tufiș des nu se ascunde neapărat o vrabie, ci poate, sub toate frunzele, pândește o zână. Cu mult timp în urmă, Pământul a fost părăsit de un convoi de nave. Dintre ele, trei au ales să aterizeze și să colonizeze Galene, o planetă asemănătoare Pământului din multe puncte de vedere. Acum, singurul continent al acestei planete e împărțit între Regatul Celest, Uniunea Republicilor Libere și Marele Comintern. Bineînțeles, relațiile dintre state nu sunt cele mai pașnice: Regatul se simte pus la colț de celelalte două puteri și își dorește să redevină egalul lor, însă nu numai că nu are nimic cu care să negocieze, ci are parte și de enorme tensiuni interne de când Cedric a devenit rege în locul fratelui său, Edrin. Între timp, Republica și Cominternul lucrează împreună în cadrul unui experiment genetic, însă nici acolo lucrurile nu stau foarte bine: experimentul e o bombă cu ceas care abia așteaptă să scape de sub control, iar oamenii care lucrează la proiect nu sunt foarte siguri că acesta e etic. Și dincolo de toate astea, sus, pe stația spațială Lifport aflată în orbită se pregătește ceva la care toate cele trei puteri ar trebui să-și dorească să ia parte. începe destul de descurajant, cu o listă lungă de personaje. Însă nu vă speriați, pentru că fiecare e foarte bine individualizat și nu durează mult până când devine foarte clar cine ce rol joacă, de unde vine și ce puteri are, așa că pe măsură ce citești nu mai par atât de multe. Tocmai de aceea m-am întrebat dacă nu era mai bine ca lista să se găsească la sfârșitul cărții, ca să nu ne descurajeze, însă astfel s-ar fi putut să existe cititori care să nu-și dea seama de existența ei (eu spre exemplu rareori trag cu ochiul la finalul unui roman) și lista e foarte utilă. Dincolo de personaje, lumea creată de Ana Maria Negrilă e fascinantă: istoria ei e foarte bine pusă la punct, dar nu răzbate din text într-un mod didactic, ci pur și simplu la un moment dat, punând rememorările personajelor și fragmentele din diverse lucrări de-ale lor la un loc, îți dai seama că știi, în linii mari, ce s-a întâmplat de la aterizarea celor trei nave și până în prezent. În plus, mi-a plăcut cum au fost individualizate cele trei state, cum fiecare avea crezul lui unic, cum până și dispunerea lor are un sens: oamenii aflați la nord și la sud, unde condițiile sunt mai vitrege (foarte frig sau foarte cald) sunt profund religioși, lucru care îi ajută să facă față mai bine naturii. De asemenea, religia lor e fascinantă, e un amalgam de crezuri pământene foarte bine îmbinate și aranjate de Um Comte, marele lor profet, însă ceea ce mi se pare interesant e că deși practic există o singură religie, tot există dispute pe baza crezului. Însă mizele în acest nu sunt neapărat religioase, ci mai mult politice: toată lumea vrea puterea. Accentul a căzut, din punctul meu de vedere, pe situația din Regat, unde dincolo de luptele subtile dintre puteri care au loc la nivel planetar, exista și lupta internă de care pomeneam mai sus. Din nou, deși sistemul lor de succesiune a fost gândit tocmai pentru a împiedica astfel de situații, tot se ajunge la comploturi și la trădări de curte. Mai exact, tradiția dictează ca atunci când cel mai tânăr moștenitor ajunge la majorat, regele să-și aleagă succesorul, ceilalți prinți trebuind să se retragă în Cripte, devenind practic „rezerve” în cazul în care noul rege pățește ceva. Însă atunci când a devenit rege, Cedrin a decis ca fratele său, Edrin, să rămână activ sub forma unei inteligențe artificiale (IA), care să-i servească drept consilier. Astfel, deși intenția lui Cedrin a fost să-și umilească fratele, de fapt i-a oferit lui Edrin posibilitatea să țeasă un plan care să-l readucă la putere. De asemenea, tot în Regat se găsesc și agenții anh , niște persoane cu o filozofie fascinantă (ideea de „anh” și „um” e foarte faină, o să vedeți!) și cu niște însușiri care i-au făcut o armă redutabilă în trecut, până când celelalte state au găsit soluții ca să se apere. Totuși, soluțiile lor nu sunt atât de eficiente pe cât le place să creadă, ceea ce se vede foarte clar în acest volum. De asemenea, apropo de arme redutabile, cele care se creează în prezent, precum Apoc, sau cele care deja există, precum Daath, o să vă lase cu gura căscată. De fapt, tot romanul o să aibă acest efect, pentru că e o înșiruire bine dozată de idei fascinante și de răsturnări de situație. Deși e un volum foarte bun în sine, nu doar o expozițiune pentru restul volumelor seriei, o să vă lase dornici de mai mult pentru că o să vreți să reveniți alături de toate personajele care v-au purtat de-a lungul și de-a latul planetei Galene, dar și dincolo de ea. Eu una știu că deja mi-e dor de Adrew, dar și de ceilalți, așa că abia aștept volumul 2. Până atunci, însă, vi-l recomand cu drag pe acesta! Notă: urmează ceva spoilere despre motivele conflictului dintre cele două tabere, plus o scenă de urmărire disecată bine, plus spoilere din filmele anterioare din MCU și posibil ceva spoilere de prin alte universuri din zona Marvel. Ah, și dacă e cineva care ia lucrurile mult prea personal, sunt #teamCap și se vede în articol. Nu știu exact când anume am devenit fan al filmelor Marvel. Am crescut alături de super-eroii lor, pentru că în copilăria mea cele mai bune desene animate erau cele cu super-eroi (X-men, Spider-man, Iron Man, Fantastic 4) , iar episoadele mele preferate erau cele în care erau aduși la un loc protagoniștii din mai multe seriale. Primul film pe care l-am văzut la cinematograf a fost primul Spider-Man și mi-a plăcut. Apoi, mult mai târziu am văzut primul Iron-Man și mi-a plăcut și acela. Însă după, ceva s-a rupt și n-am mai văzut filmele din MCU. De fapt, până acum un an, văzusem doar Avengers și cam atât. Știam despre celelalte filme, văzusem trailerele, citisem articole despre fiecare personaj în parte, dar pur și simplu MCU era un fenomen din care nu făceam parte activ. Apoi ceva s-a schimbat. Nu știu când și de ce am început să mă uit la trailere imediat ce apăreau, am început să vânez dățile când se dădeau la televizor filmele pe care le pierdusem ca să ajung „la zi”, am mers la cinema la Ant-Man și la Deadpool . Și a început să-mi placă mult de Captain America. Adevărat, primul film nu e strălucit, mai ales la început, dar își revine vag spre final. Iar al doilea e chiar bun. Așa că atunci când Civil War urma să combine și mulți eroi reuniți, dar și să-l aibă în prim-plan pe super-eroul meu preferat (dintre cei încă deținuți de Marvel, pentru că X-men vor rămâne mereu preferații mei) , entuziasmul m-a scos din casă rapid, la timp ca să nu primesc spoilere (am aflat doar că Bucky vorbește în română la un moment dat, ceea ce în contextul filmului chiar nu contează) . În plus, ideea că un univers luminos și amuzant (nu mereu, MCU are și momente mai dark, dar spre deosebire de DC, nu totul trebuie să fie plin de durere furie și ură) urma să devină ceva mai serios atunci când prietenii urmau să se întoarcă unul împotriva celuilalt mi s-a părut interesantă, dar și periculoasă: ori ieșea bine de tot, ori se prăbușea ca un castel de cărți de joc. Din fericire, le-a ieșit. Bine de tot, ceea ce se vede încă din trailer: În primul rând, am știut de la început că o să fiu #teamCap, pentru că tot ce iese din gura lui Tony n-are sens. Adică „Am salvat lumea, dar am făcut-o cu pierderi colaterale și eu mă simt vinovat, deci hai să devenim armata specială a ONU ca să hotărască alții când și cum și dacă salvăm lumea. Și dacă explodăm ceva, devine vina lor.” Pe bune?! După Avengers , Tony a luat-o pe o pantă descendentă de dileală, tot ce zice sau face fiind rezultatul unui mega PTSD, așa că mă mir că nu l-a internat nimeni încă din Iron Man 3 , când a avut niște atacuri de panică de toată frumusețea. Nici în Avengers 2 nu e mai sănătos, când panica lui maximă îl face să-l creeze pe Ultron fără cele 3 legi ale roboticii sau ceva pe-acolo, și apoi, la jumatea filmului, e gata s-o facă din nou. Noroc cu Thor, altfel se ducea de râpă tot MCU-ul. Acum, din disperarea de a pasa vina altcuiva, vrea să nu-și mai asume el nimic, ci să devină soldățelul ONU, el, cel care nu suportă autoritatea. Ha-ha! De fapt, din tot filmul, e o singură persoană care aduce argumente valide în favoarea ideii lui Tony, și acela e Vision, care vrea doar să evite un conflict între oameni și super-eroi. Dar un astfel de conflict n-o să se întâmple în MCU, pentru că aia e povestea principală din X-men și nu cred că ar vrea să vedem același lucru în două universuri diferite. În plus, mereu vor fi super-inamici externi cu care să se bată, doar urmează Infinity War , când vine tăticu' Thanos. Revenind, restul din #teamIronMan sunt acolo din motive care n-au nicio legătură cu Tratatul. Bine, nu spun că dom' căpitan ar câștiga într-o dezbatere, el e prea sentimental, dar reușește chiar și așa să aibă sens: el a fost în armată, știe cum funcționează birocrația și cum oameni care merită salvați sunt lăsați în urmă pentru că vreun nene e prea ocupat pentru a face ceva. La fel cum știe și că un om bine plasat poate fi mai bun ca o armată. În plus, de la un punct înainte, lui Cap nici nu-i mai pasă de cine are dreptate și cine nu, el vrea doar să-și ajute prietenul. Tocmai asta mi s-a părut bine făcut: faptul că de la un punct încolo, n-a mai fost vorba de ideologie, ci de planuri personale sau de încredere într-unul dintre cei doi lideri, dar toate aceste motive individuale puse la un loc au dus la o mega-luptă. Spre exemplu, chiar cele două personaje noi, Black Panther și Spider-man n-au nicio treabă cu ideea de a semna sau nu vreun act. Pantera e acolo pentru răzbunare (și e un personaj minunat, abia aștept filmul lui, Wakanda e superbă) . Iar păianjenul e acolo pentru că e un puști și Tony l-a momit cu un costum cool și cu șansa de a fi erou pe bune. Dar și el e cel mai bun Spider-Man de până acum, e tânăr, e naiv, e glumeț, e exact așa cum trebuie. Ba chiar amintește cumva și de primul Spider-Man (mai ales la voce, puțin și la aspect) , e și puțin omagial față de primul film fain cu super-eroi Marvel. E așa reușit încât acum sunt super-nerăbdătoare să apară și . Revenind la Civil War, filmul în sine e bun. E bine dozat încă de la început, expozițiunea nu e nici prea multă, nici prea puțină. Black Panther e introdus destul de natural (eu am simțit că vreo două scene sunt puse acolo numai ca să explice cine e tipu', dar eu îl căutasem deja pe Google de când a apărut în trailer. Și scenele explicative au fost integrate frumos, nu mi s-a părut că sunt explicații pentru proști, ca în alte filme) . Și filmul e aproape logic, însă dacă nu e strălucit la capitolul poveste, compensează prin personaje, care sunt genial construite și foarte bine folosite. Deși aproape toți super-eroii din film sunt nume mari, nimeni nu primește screen time numai de dragul de a-l vedea pe ecran. Totuși, chiar dacă nu strălucesc mai tare decât Cap, vedeta filmului, ceilalți profită de timpul alocat lor ca să-și contureze mai bine personajele: Hawkeye continuă ideea din Age of Ultron și devine simpaticul tătic al noilor avengeri, Ant-man rămâne pus pe glume, dar reușește să stăpânească o abilitate nouă, Falcon e pur și simplu demențial cu aripile alea, Wanda crește și ea... Personajele pozitive sunt pur și simplu osăm , indiferent de tabăra pe care și-au ales-o. Tocmai de aceea, filmul n-a fost extra-dark cu depresie pe deasupra, ba chiar am râs mult și cu poftă. Doar două chestii nu mi-au plăcut: tipul rău, care are deosebit de mult succes, dar nu prea are o bază solidă, din punctul meu de vedere. I-am putut crede durerea și dorința de răzbunare, nu și planul, care deși ar putea funcționa, nu prea are șanse de reușită dacă nu ești un super-villain cu resurse în spate. Așadar, average Joe -ul cel rău n-a funcționat pentru mine. Daaaar Marvel n-a strălucit niciodată la capitolul bad guys , decât poate cu Loki, dar personajul acela e atât de cameleonic și reînvie așa des și fără explicații încât încep să mă îndoiesc că e negativ. Sau logic. De fapt, cred că-i place doar să agite lucrurile ca să nu se plictisească, doar că teoria mea e la fel de solidă ca poveștile despre cum n-a murit el niciodată. Al doilea lucru care m-a deranjat e ceva demn de un hater , dar vreau neapărat să menționez respectivul aspect: scena în care au încercat să-l prindă pe Bucky prima dată e geographically impaired , ca să zic așa. Scena începe în București, cu Bucky cumpărând prune în românește. În spate e o farmacie pe care scrie „farmacie”. Apare și un chioșc de ziare cu totul românesc, cu un ziar cu titlu în română (și cu o știre în engleză, dar whatever, e pentru plot, se iartă) . Ba chiar scrie mare pe ecran Bucharest. Apoi soldățelu' iernii ajunge într-un apartament unde e Cap, dar acolo sunt brusc în Germania, pentru că se suflă în cască faptul că trupele germane sunt pe drum, iar poliția vorbește în germană. Ok, să zicem că a cumpărat prune fermecate și s-a teleportat. Însă urmează o scenă de urmărire într-un loc care clar nu e în București (că nu prea e trafic și pentru că e ceva drum subteran care nu seamănă deloc cu Pasajul de la Victoria) , cu mașini negre din Germania... și cu un Ford cu număr de București, vreo trei loganuri, dintre care unul e mașină de poliție și unul e taxi. Și la sfârșit sunt prinși tot de poliția germană. Deci întrebarea care va măcina generații întregi de fani Marvel va fi în ce țară se aflau de fapt? Glumesc. Locul în care sunt e extrem de irelevant, ar putea să fie și în Wakanda și în New York și tot aia ar fi, relevant în film e că are loc o urmărire și că sunt prinși. The end. Dar faptul că cea mai mare problemă a mea cu un film a fost neclaritatea amplasării în spațiu a unei scene care se putea desfășura oriunde spune ceva despre cât de bun e. Și filmul e bun. Povestea nu e deosebit de inteligentă, n-o să vă schimbe modul de a gândi, filmul nu e artistic. Dar e o poveste spusă bine, e amuzantă, o să vă țină în priză pe tot parcursul filmului. Și având în vedere că MCU crește cu fiecare film, faptul că au adus împreună atât de multe povești fără să iasă o varză, ci o poveste bună e superb. Mergeți să-l vedeți! Merită! Ah, și Tony Stark trebuie internat. Urgent. Nu scriu foarte des recenzii pentru antologii, așa că de fiecare dată când aleg să fac asta mă simt cumva în afara zonei mele de confort pentru că încă n-am descoperit ce abordare se potrivește cel mai bine acestor volume. Până acum, am încercat să mă axez pe ideea care leagă textele, pe unitatea antologiei și pe sentimentele și senzațiile provocate de întregul rezultat din alăturarea textelor. Însă, în cazul lui Galaxis , pe măsură ce citeam mi-am dorit să scriu despre fiecare povestire în parte, pentru că fiecare și-a lăsat într-un fel sau altul amprenta asupra mea.Ceea ce nu înseamnă că volumul nu are acea unitate despre care vorbeam. Ba din contră, fiind vorba despre space opera , fiecare text reușește să te facă să te simți mic și neștiutor. Fie că e vorba de spațiul vast pe în care suntem doar un grăunte de nisip, fie că discutăm despre cum fiecare colț de univers ne rezervă o surpriză pe care n-am fi putut-o prevesti pentru că natura are mai multă imaginație decât vom avea noi vreodată, atunci când citești space opera înțelegi cel mai bine că suntem o specie limitată și că în absența unei formule magice a nemuririi, așa vom rămâne. Cu acest aspect în minte, acestea sunt textele din cuprinsul celei de-a șasea antologii a Societății Române de SF și Fantasy, volum coordonat de Antuza Genescu: Niciun port din galaxie de Ioana Vișan Este povestea unei nave de croazieră lovită de o molimă necunoscută. Condamnați la caratină eternă și nefiind primiți pe nicio planetă, membrii echipajului cutreieră spațiul. Cei care pot munci întrețin sistemele navei, însă ceilalți au o altă soartă. Singura șansa a supraviețuitorilor sunt întâlnirile întâmplătoare cu vehicule mai mici, pe care unul sau doi oameni de pe navă și-ar putea găsi izbăvirea. Mi-a plăcut senzația constantă că nu totul e ceea ce pare, că există un element ascuns. Atmosfera misterioasă e bine construită și m-a indus în eroare destul de bine, în sensul că aveam câteva teorii, dar n-am ghicit adevărul. Și mi-au plăcut personajele, deși erau ușor de împărțit în pozitive și negative. Nia a fost simpatică dincolo de duritatea ei și am apreciat gestul final al lui Law. Per total, povestea a setat o ștachetă destul de înaltă pentru următoarele texte. Solitudine de Daniel Haiduc Două nave sunt blocate pe o planetă, trebuind să supraviețuiască până la apariția condițiilor propice în care să poată părăsi respectivul sistem. Militarii și civilii din echipaj trebuie să conviețuiască în ciuda diferențelor dintre ei, în timp ce persoanele care au cunoștințe științifice încearcă să înțeleagă ce sunt cristalele verzi care se găsesc pe suprafața planetei, deși frecventele furtuni de nisip ar fi trebuit să le acopere. O poveste cu un protagonist cel puțin excentric, greu de înțeles. Cred că de aici i s-au tras și problemele lui, pentru că nici el nu s-a înțeles vreodată pe sine, n-a știut niciodată ce vrea. E genul de persoană care se vrea lider, dar e complet pasivă, sau cel puțin asta e impresia pe care mi-a lăsat-o mie. Dar deși n-am reușit să-l pricep sau să empatizez cu Paul, mi-a plăcut mult planeta și ceea ce se găsește pe ea, în special în urma informațiilor din deznodământ. În plus, scena finală, cu mărul, e superbă. E genul de text care e fain în ciuda protagonistului, care mi-a displăcut mai mult ca personalitate, dar care s-a potrivit cumva în contextul poveștii. WW0 de George Lazăr Adepți ai teoriei conspirației, povestea asta vă e dedicată. Imaginați-vă că NASA ne-a ascuns un mare secret, ceva care implică reptilieni și războaie preistorice, plus o călătorie pe lună făcută înaintea misiunilor Apollo. Toate descoperite de un hacker care a spart sistemele NASA. Pentru cei ca mine, care cred că ideea de secret bine păstrat devine hilară când e vorba de ceva la o scară atât de mare, textul e totuși interesant. Nu sunt convinsă că ar putea fi adevărat, dar e un exercițiu de imaginație amuzant. Mi-a lăsat senzația că citesc un text SF scris înainte de prima călătorie a omului pe Lună, deși porțiunea care se petrece în zilele noastre e destul de bine ancorată în prezent. A fost o combinație reușită de vechi și nou care a funcționat foarte bine, poate tocmai datorită ideii de bază complet neverosimile și a modului extrem de serios în care e tratată. Desprindere lentă de Silviu Genescu Echipajul unei nave care călătorește într-o bulă warp descoperă cu stupoare că se mai găsește un corp în aceeași bulă. La distanță de câteva secole, un arheolog încearcă să obțină acces la respectiva navă, acum prăbușită și criogenată pe luna unei planete terraformate. Pe un al treilea plan, entități superioare duc lupte care scapă nu doar înțelegerii, ci și atenției oamenilor. Cel mai lung text din volum și, paradoxal, cel care mi s-a părut că s-a terminat înainte de vreme, lăsându-mă cu prea multe întrebări. La cât e de complex, cred că merită transformat într-un roman, ar ieși un hard SF cel puțin interesant. Mi-a plăcut cum e abordată tema identității în cazul lui Josephine și mi s-a părut fascinant și planul poveștii prințului Levien. Planul al treilea, însă, a fost prea tehnic pentru mine. Mi-a amintit puțin de stilul lui Hannu Rajaniemi, doar că aici povestea de dincolo de termenii științifici era ceva mai complexă, așa că am senzația că am priceput doar esențialul, dar că mi-au scăpat niște nuanțe. Totuși, s-ar putea ca asta să fi fost și ideea, pentru că până la urmă, ce ar putea pricepe oamenii din existența unor ființe aflate într-un plan al existenței care se intersectează doar tangențial cu al nostru? La început au fost serviciile de calitate de Alexandru Lamba Tehnologie care permite călătorii la viteze mai mari decât viteza luminii? Bifat. Oameni care să înțeleagă și să poată depana respectiva tehnologie? Nu chiar bifat, pentru că japonezii au decis să nu reînnoiască înțelegerea pe care o aveau cu Institutul de Cercetare a Spațiului. Rezultă că ICS a rămas fără tehnicieni. Și totuși, se găsește o soluție de compromis. Cât de bun a fost compromisul rămâne de văzut... De departe cea mai amuzantă povestire din întregul volum. Cam asta e tot ce vreau să spun ca să nu cumva să dau spoilere din greșeală. Dar dacă aveți o zi proastă, luați o pauză de vreun sfert de oră și citiți povestirea asta și o să se întâmple una din două: ori o să vă binedispuneți, ori o să vi se pară că se putea și mai rău. Sau poate ambele :)) Scriitor de Liviu Radu Într-un viitor în care omenirea se extinde printre stele, se găsește un loc pe fiecare navă pentru scriitori. Rolul lor, însă, nu e să încerce să deducă ce s-ar putea întâmpla pe fiecare lume întâlnită, echipajul nu se folosește nici de intuiția, nici de imaginația lor, ci rolul lor e să salveze vieți când situația devine disperată. Mi-a plăcut ideea, în primul rând pentru că am tot așteptat să văd care ar putea fi, mai exact, rolul unui scriitor pe o navă de explorare, dar și pentru că misiunea descrisă e captivantă, lumea pe care aterizează echipajul e superbă și foarte frumos descrisă. Iar explicația din final mi-a trezit un mic zâmbet, deși nu reflectă ceea ce azi denumim scriitor, într-un fel e o metaforă frumoasă pentru că pentru unii dintre noi, ultima cale de salvare este și va fi mereu lucrarea unui scriitor. Evangelion de Liviu Surugiu Într-o lume în care Raiul și Iadul există, deși oamenii nu mai cred de mult, lupta dintre bine și rău depinde în întregime de oamenii care reușesc sau nu să mai descopere o fărâmă de credință. Și deși îngerii și demonii din poveștile creștinești au devenit cât se poate de tangibili, prin urmare și semnificația credinței s-a schimbat, până la urmă aceasta a rămas la fel de importantă. Deși mi se pare că religia și știința ar putea conviețui dacă n-ar avea o istorie atât de sângeroasă în spate, totuși mi-e greu să accept povești în care anumite aspecte din Biblie sunt reale, iar altele nu prea. Deci povestirea lui Liviu a fost destul de greu de înghițit pentru mine, dar asta nu înseamnă că nu e frumoasă în felul ei pentru că ideea unui Rai existent în același plan cu noi, un Paradis în care să se poată ajunge fără să trebuiască să mori e ceva ce ne-am dori cu toții. Acestea au fost, pe scurt, cele șapte povestiri ale antologiei. Mi-a plăcut să mă plimb prin spațiu alături de autori, să văd cum fiecare dintre ei a încercat lărgirea universului uman, ducându-l fie printre alte Galaxii, fie doar până pe Lună, însă reușind ca dincolo de toate obstacolele și de toată neputința, de toată micimea noastră și de vastitatea lumii în care trăim, să redea o bucățică de strălucire, un pic de speranță sau măcar o fărâmă de uimire pe care englezii o numesc sense of wonder Notă: Volumul nu este încă disponibil, dar va apărea în curând online pe , moment în care voi actualiza articolul cu link-uri de cumpărare. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2016,"Disclaimer: nu sunt o mare amatoare de cafea. Daaar îmi plac cărțile. Mult. Destul cât să compenseze, sper eu... Tocmai de aceea, mi-a plăcut foarte mult inițiativa celor de la , care organizează o întâlnire o dată la două săptămâni, unde să bem o cafea (sau orice altă băutură) și să vorbim despre cărți. Prima întâlnire a avut loc pe 4 iunie, când ne-am strâns în The Coffee Factory pentru cafeaua de dimineață, dar și pentru câteva lansări. Dan Doboș a citit câteva pasaje din Cronici domestice , un volum care reunește articole publicate de autor în ziarul „Evenimentul Regional al Moldovei” între 1997 și 2003, apoi Lucian Dragoș Bogdan a vorbit despre noul să volum, , primul volum dintr-o serie polițistă care are loc în Alba Iulia. De asemenea, tot atunci a fost prezentată o nouă colecție-concept care m-a entuziasmat peste măsură: Colecția „Povestea”, o serie de cărticele care conțin câte o povestire scurtă a autorului de pe copertă, fiind ca un fel de mostră din scrierile sale sau o carte de vizită a scriitorului respectiv. Data trecută am primit cu toții primele două volume: Primul, Microtexte de Michael Hăulică este o povestire despre un autor care descoperă gustul succesului, dar pierde un prieten, totul într-o lume în care poți trece în corpul altcuiva dacă ai suma potrivită și cunoștințele potrivite. Mai citisem povestea, dar îmi face la fel de multă plăcere s-o recitesc pentru că e scrisă superb. Adică, citiți numai un exemplu de microtext scris de autorul din poveste: „Când eram singur, copacul din fața casei mele nu era decît un copac. De când sunt cu tine, știu că este un cireș și aștept să-l văd înflorind.” Volumul doi al colecției este Moartea unui om de cultură de Bogdan Hrib, o poveste despre un editor care devine suspectul principal într-un caz de crimă. Nu există niciun dubiu asupra faptului că el a făcut-o, nu este povestea unei anchete pentru a descoperi vinovatul, ci doar motivul. Și acest motiv o să vă ajute, poate, să-i înțelegeți puțin mai bine pe editorii de carte din România. Mâine din nou, tot de la 11, tot la The Coffee Factory, de data asta pentru lansarea volumului al Teodorei Matei, volum pe care abia aștept să-l citesc. Și, desigur, ne întâlnim să vorbim despre cărți și să ne simțim bine la o ceașcă de cafea tare... sau la un fresh de portocale, pentru cei care vor o trezire lentă, așa ca subsemnata :P Aza Ray Boyle are 16 ani și o boală denumită după ea, pentru că Aza este singura persoană care suferă de Sindromul Azarey. Boala o împiedică să respire cum trebuie, ea suferind aproape întotdeauna din cauza lipsei de aer. Cu o viață petrecută mai mult prin spitale, Aza nu e foarte populară, având, de fapt, un singur prieten, pe Jason, care are și el ciudățeniile lui, cum ar fi o formă de OCD. Însă, împreună reușesc să se simtă ca două persoane normale. Totuși, toate acestea se vor schimba atunci când Aza moare... sau cel puțin așa cred cu toții, deoarece Aza nu este una dintre cei care se îneacă (cei ce trăiesc pe sol) , ci este o magoniană, destinată să plutească în corăbiile cerului alături de cei de un neam cu ea. Și surpriza faptului că moartea ei e doar începutul unei noi vieți nu e totul, pentru că pe lângă această descoperire, Aza află și că ea însăși are puteri nebănuite, puteri care o transformă din fetița neajutorată de pe pământ într-una dintre cele mai periculoase ființe din Magonia. Încă din prolog, Aza ne spune că știe că toată lumea visează că zboară. Prin urmare, ce poate fi mai frumos decât să ai ocazia ca pentru câteva ore sau zile, cât citești , să simți că visul tău se îndeplinește și că ești cu adevărat deasupra norilor, zburând pe o corabie care are un imens liliac-velă, un echipaj format din magonieni și canwrii lor, dar și din rostrae, ființe care se pot transforma din oameni-păsări în păsările pe care le vedem noi zilnic și înapoi, toată această lume fiind ascunsă de ochii noștri de către balenele-furtună? E o lume superbă acolo sus și la finalul cărții, poți să crezi că e adevărată, ascunsă printre nori creați de ființe pe care nu oricine le poate vedea. Din punctul acesta de vedere, mi-a amintit de magia primelor volume din Harry Potter, care m-au captivat tocmai pentru că m-au lăsat să pătrund într-o lume secretă, ascunsă oamenilor de rând. Totuși, lucrurile nu stau prea bine în Magonia, oamenii cerului având propriile lor probleme. Printre ele se numără chiar lipsa hranei, deoarece magonienii nu mai pot cultiva plante în nori, așa că trebuie să ne fure nouă recoltele, prada lor nefiind suficientă pentru toată lumea. Însă nici chiar atunci când afli despre problemele acestei lumi, lucrurile nu sunt chiar atât de simple, deoarece pe tot parcursul cărții atmosfera este încărcată de secrete, de lucruri despre care nu se vorbește prin tradiție sau mistere care pur și simplu nu-i sunt dezvăluite Azei, care narează povestea. O parte dintre aceste secrete sunt dezvăluite pe parcursul volumului și descoperim încet-încet că unele personaje nu sunt ceea ce par să fie (sau, dimpotrivă, că primele instincte au fost corecte și că există ceva în neregulă cu fațada afișată de vreun personaj) , însă la finalul volumului rămân multe întrebări fără răspuns. Mi-a plăcut mult faptul că autoarea a ales să nareze povestea la persoana I pentru că astfel, Magonia și-a păstrat aerul misterios. Și dacă tot am amintit de protagonistă, nu pot să spun că Aza a fost personajul meu preferat. Ba din contră, mi s-a părut prea pasivă, acceptând deseori răspunsurile care i s-au dat deși ar fi putut insista, folosindu-și autoritatea sau folosindu-se de propria ei cooperare ca de o monedă cu care să negocieze. Totuși, povestea mi-a plăcut mult în ciuda faptului că n-am fost întotdeauna de acord cu deciziile sau cu atitudinea Azei. Însă ea, ca personaj, a fost consistentă și credibilă, nu mi s-a părut în nicio clipă altceva decât o persoană, nu un personaj, cu atât mai puțin unul de carton. Așa că deși nu mi-a plăcut neapărat de ea, povestea ei a stat în picioare. Iar povestea e fascinantă, e despre descoperirea unei lumi noi încetul cu încetul, dar e și despre manipulare, despre perspectivele diferite pe care le pot avea mai multe persoane asupra aceleiași situații, e despre cum să alegi în cine să ai încredere când ești străin într-o lume nouă. Și este o poveste despre o lume superbă, foarte bine închegată, pe care mi-ar plăcea s-o explorez mai în detaliu. Din fericire, cartea e doar începutul unei serii, și e un început bun, că veni vorba, pentru că are propria acțiune. Nu e doar o expozițiune lungă care să-ți promită acțiune abia în volumele viitoare, ci e plină de aventuri și de momente fascinante. Singurul minus al cărții, după părerea mea, a fost povestea de dragoste, care deși n-a fost excesivă, putea să lipsească, pentru că motivația personajelor putea fi și prietenia, nu era nevoie de mai mult având în vedere relația lor strânsă. Însă, după cum spuneam, n-a fost excesivă, nu e o carte despre iubire și siropoșenii, nici pe departe. Recomand cartea oricui își dorește să regăsească puțin din spiritul vremurilor în care visele unor lumi fantastice ascunse chiar aici, pe Pământ, puteau deveni realitate, celor care au așteptat bufnița de la Hogwarts sau au căutat șifonierele care duc în Narnia, sau pur și simplu celor care vor să descopere o lume plină de triluri fermecate și de creaturi superbe, pentru ca, la final, să adauge pe lista tărâmurilor magice pe care vor să le viziteze. Stelian Munteanu este purtătorul de cuvânt al poliției române, aflat temporar în vacanță la Paralia. Și deși n-a mai avut parte de un concediu de mult prea mult timp, nici de data asta nu se poate bucura de el, deoarece în aceeași localitate are loc o crimă, iar principalul suspect este un cetățean român. Astfel, pentru că este singurul membru al poliției aflat deja în Grecia, Munteanu ajunge implicat într-un caz internațional de trafic de bunuri, încercând să ajute poliția din Paralia să descopere întreaga rețea de traficanți, care nu se întinde doar în România și Grecia, ci și în țări precum Rusia, Austria sau Franța. În plus, pe lângă o serie de infractori parveniți, tinere naive și avocați dubioși, detectivul de ocazie se va confrunta și cu un spion în care va trebuie să decidă dacă are sau nu încredere. A trecut prea mult timp de când am luat ultima dată o pauză de la SF&F ca să mă bucur de un roman Mystery & Thriller sau Romance, așa că am decis că e momentul să mă las prinsă de aventurile unui aproape-detectiv român. Și a fost exact ceea ce aveam nevoie, pentru că m-a ajutat să intru în atmosfera de vacanță, m-a ținut cu sufletul la gură și mi-a amintit senzația de a fi atât de absorbită de o carte încât să nu o las din mână până n-o termin (și aceasta se citește repede, eu am terminat-o într-o singură zi) . E genul de carte polițistă care are de toate: o crimă misterioasă, care e doar punctul de pornire al unui caz complicat, femei fatale, spioni, călătorii prin toată lumea. E aproape un film cu James Bond, doar că are și niște aspecte foarte românești, cum ar fi atitudinea și comportamentul familiei Popescu, dar și critica subtilă la adresa dotărilor poliției române. E un Mystery & Thriller ușor de comparat cu un roman din același gen al unui autor anglo-saxon, dar are în plus și un anumit aer de autenticitate românească, care îl ajută să iasă în evidență. În plus, mi-a plăcut stilul lui Bogdan Hrib, proza lui e cursivă și ușor de citit, astfel încât să poți devora paginile una după alta până la deznodământul mult așteptat. Totuși, narațiunea nu e liniară, a fost cel puțin o răsturnare de situație la care nu mă așteptam, dar pe care vă las s-o descoperiți singuri. Însă cel mai reușit aspect al poveștii a fost, din punctul meu de vedere, naturalețea dialogurilor. Deseori, dialogurile dintr-un text sună cumva forțat, la limita pierderii credibilității, sunt genul de replici care te fac să te întrerupi ca să exclami faptul că oamenii nu vorbesc cu adevărat așa . Aici n-a fost cazul, replicile au fost exact așa cum trebuie încât să-mi păcălească mintea cum că totul se petrece cu adevărat și eu sunt doar un martor discret. Și personajele au fost interesante, deși cam la limita stereotipiei, în special personajele care aveau doar un rol episodic în economia cazului. Totuși, nu m-a deranjat acest aspect pentru că au fost bine folosite, au avut un rol clar și necesar în poveste, n-au fost nici un fel de decor redundant, ca atunci când vrei să bifezi o listă de lucruri „necesare” într-un roman dintr-un anume gen, nici unelte pentru a îndeplini o serie de acțiuni previzibile, așa că au funcționat bine alături de celelalte elemente ale romanului. A fost o îmbinare suprinzătoare de clișee care a avut ca rezultat ceva suprinzător. Ba mai mult, deși e un personaj trecut prin viață, având parte de dezamăgirile aferente vârstei, fiind puțin obosit de tot și de toate, dar încă suficient de ager la minte încât să fie util, Stelian Munteanu mi-a părut o persoană care mai are ceva surprize de arătat când vine vorba de personalitatea sa, așa că abia aștept să-l reîntâlnesc în celelalte romane ale seriei care îi poartă numele. Între timp, însă, vă recomand , mai ales dacă sunteți la rândul vostru în concediu într-un loc călduros. Totuși, așezați-vă la umbră când vă apucați de citit, pentru că e genul de roman care te prinde atât de tare încât, fără șă-ți dai seama, o să te prindă destul de bine și soarele până la finalul poveștii. Atenție: urmează spoilere. Și teorii despre filmele viitoare, poate și alea vi se par spoilere. Ah, da, era să uit să menționez și că vor fi spoilere, multe spoilere... toate spoilerele, de fapt! Totuși, puteți să citiți liniștiți următoarele două paragrafe. Dar tot ce e sub trailer e cu un semn mare de „spoiler alert” pe deasupra. Știu că există o limită între un review și un wall of text . Din păcate, m-a luat valul și cred că am depășit-o. Sper să mă iertați, the fangirl in me a preluat controlul. Însă pentru cei care n-au chef de un articol prea lung și prea detaliat, cam așa ar suna el, pe scurt: TL;DR: Filmul are greșelile lui, cea mai flagrantă fiind faptul că aproape nimic din ce face Apocalypse nu are sens, însă actorul joacă bine. În rest, filmul e superb, l-am văzut de două ori, chiar merită. Dacă nu l-ați văzut încă, e cazul! Dacă încă citești, sper că ai măcar apă lângă tine, dacă nu și ceva provizii serioase. Nu de alta, dar am scris enorm de mult. Așa, acum că ești avertizat, here we go ! Iubesc universul X-men . Am crescut cu el, am văzut toate filmele, inclusiv pe alea proaste, am revăzut The Animated Series acum două sau trei veri, inclusiv sezoanele care nu s-au difuzat în România în anii '90. Tot în vara aia am văzut și X-men Evolution pur și simplu pentru că voiam mai mult X-men (deși experiența de a vedea un desen animat din copilărie când nu mai ești copil e cel puțin ciudată. Încercați cu un episod sau două ca să înțelegeți senzația...) Nu pot să spun că sunt cel mai mare fan, că nu-s, sunt oameni care au citit mai multe benzi desenate cu X-men decât am visat eu vreodată că ar exista, sunt persoane care nu numai că au citit pagini întregi de wikipedia, le-au și scris, sunt oameni care au citit interviurile cu actorii, regizorii, scenariștii, persoanele care fac curat pe platouri... Sunt fani mai fani ca mine. Eu doar iubesc acest Univers cât de bine pot eu. Așa că am fost la film chiar în vinerea lansării. Și am ieșit din sala de cinema dansând pe o melodie improvizată ale cărei versuri, cântate prost de yours trurly erau „O să facă X-23, o să facă X-23” . În starea asta de semi-dileală am ajuns acasă, unde, din păcate, am făcut greșeala să citesc review -uri ale filmului... și am rămas dezamăgită de părerea destul de slabă a multora. Așa că am făcut ce fac de obicei, am dat vina pe mine și pe entuziasmul meu, mi-am zis că sunt eu prea ușor de impresionat, că m-a furat peisajul și că am ratat greșelile (deși am prins și eu câteva) . Am așteptat să mă mai liniștesc și am mers să-l mai văd o dată, de data asta hotărâtă să prin fiecare plot hole , neconcordanță sau greșeală. Rezultatul? Mi-a plăcut filmul. Din nou. La fel de mult ca prima dată. Greșelile erau tot cele de la prima vizionare, pentru că da, au existat greșeli, filmul a ratat niște chestii. Dar a și nimerit multe bile albe și a avut și câteva momente geniale, pur și simplu mind fuck . Nu, n-a fost perfect. Dar n-a fost nici cel mai prost, nici pe departe. Adică... ați văzut The Last Stand ? Dar s-o luăm cu începutul: cuvintele care deschid filmul sunt superbe, se potrivesc la fix, tonul e minunat, se prevede un film la care o să-ți placă să te uiți. Apoi, deși Apocalypse are un origin story cel puțin impresionant, nu e neapărat relevant pentru film, așa că regizorul ne-a dat doar esențialul: Dude with superpowers rules the Earth . Și va continua să rule the Earth mult timp de-acum înainte, pentru că Marele Boss își poate transfera conștiința în alții ca să trăiască forever . În plus, de data asta acoliții lui s-au întrecut pe sine și i-au găsit un nene care se regenerează Wolverine Style, așa că Good Old 'Pocalypse o să poată să trăiască forever and ever de-acum. Honorable mention : foarte faină introducerea subtilă a tehnologiei semi-organice, care prezice lucruri frumoase, cum ar fi Cable, mai ales dacă și Sinister e la mijloc. Dar să nu anticipez. După niște mii de ani, prin anii '80, mai precis, Moira McTaggert revine în poveste cu o scenă desprinsă din Indianna Jones, în care neglijența ei neintenționată îl aduce înapoi pe Apocalypse, care se trezește și se teleportează instant habar-n-avem-unde. Trezirea lui nu rămâne neobservată, dar el da, în timp ce se plimbă pe străzi cu o față de „What year is this?” . Așa o observă pe Storm, o banală hoață de buzunare, pe care o scapă dintr-o situație limită. Tipa îl duce acasă în cel mai platonic mod, iar Marele Boss se folosește de televizor ca Leloo Dallas Multipass de internet și începe să vorbească engleză, dar și să descopere că lumea a ajuns în mâinile „celor slabi”, care îi țin pe restul în frâu cu tot felul de reguli și sisteme. Dar have no fear, daddy is here , așa că, într-o scenă superb filmată, Apocalypse îi dă puteri lui Storm, la pachet cu o vopsire permanentă. Și de aici înainte, se alege praful de Apocalypse... Povestea lui n-are sens. Teoretic, el trebuia să găsească patru mutanți super-puternici pe care să-i facă și mai puternici pentru ca alături de ei să distrugă lumea (cei patru devenind Călăreții lui - Horsemen în engleză) . Cine supraviețuia merita s-o ia de la capăt, a la Darwin. Apoi lucrurile o luau de la capăt: Apocalypse conducea lumea până se sătura și făcea o nouă Apocalipsă. Simplu, nu? Aparent, nu. Greșeala majora e modul în care el își alege Călăreții, mod care e cel puțin putred, deși n-are loc în Danemarca. Să zicem că o ia pe Storm pentru că simte în ea marea putere latentă (serios vorbind, Storm e bad-ass rău) . Dar apoi ia doi mutanți pe sistemul „primul venit, primul servit” și îi promovează la rang de acoliți fără să le ceară măcar CV-ul. Dacă erau alți mutanți mai șmecheri pe care i-a ratat? Bine, Psylocke e faină (mi-a plăcut faptul că i-au păstrat costumul original, deși zău că în contextul celorlalți călăreți îmbrăcați în metale, ea e din alt film) dar e cam degeaba. Plus că upgrade -ul de putere face ca în loc de o sabie de jedi să aibă și opțiunea de bici (că tot vorbeam de Indianna Jones) ... și cam atât. Însă tipa era mai șmecheră de atât, dacă nu mă înșel avea și ceva abilități telekinetice în desenul animat (și bănuiesc că și în benzile desenate) . Dar nu asta contează, ci faptul că aduce zero plus valoare găștii lui Apocalypse. În plus, Caliban era acolo! Calibaaaaan! The awesome dude care putea să-l ajute să găsească mai mulți mutanți ca oricine altcineva? Și care chiar a fost un Călăreț la un moment dat, printr-unul din universurile din comics-uri? Da, acel Caliban. Seriously. Da, știu, și Psylocke a mai fost printre Călăreți, dar Caliban chiar avea mai mult sens în contextul filmului. Însă nup, tipul rămâne ca angajații ăia care fac toată treaba și nu primesc niciodată the promotion . Apoi urmează Angel, maximul de inutilitate. Scena în care se luptă cu Kurt e awesome , Înger vs Demon e o idee faină și bine executată. Dar transformarea lui Angel în Călăreț n-are sens. Știu, și el a fost Călăreț în povestea originală, dar acolo exista niște back story cu sens, fusese respins de oameni și voia răzbunare, chestii de-astea. Aici, omul e deja învins de Darwin, ceea ce ar fi trebuit să fie un big Nope pentru Apocalypse, dar el îi dă mega-ultra-super-puteri (i-a dat lui mai mult ca oricui) . Și tot ce face tipul e să zboare!! Într-o lume în care ai la dispoziție mutanți gen Professor X, Jean, Kurt, Mistiquie sau Quicksilver (!!!!), tu mergi cu Angel? Reaaaaaly?! Singurul motiv pentru care l-am iertat pe Apocalypse pentru asta a fost faptul că după ce Angel demonstrează că e degeaba, până și Apocalypse își recunoaște greșeala și anunță, cu scârbă, că puștiul e inutil. Și Tăticu' Mutanților își mai spală din păcate cu alegerea lui Magneto, deși faptul că lui nu-i dă niciun upgrade, ci începe cu el o relație profesor-elev în care îl învață să-și canalizeze ura și cam atât accentuează și mai mult lipsa de sens a celorlalți trei Călăreți. Și deși 'Poca mai compensează din defecte în lupta finală cu Charles, despre care o să amintesc mai încolo, senzația mea, încă de la început, a fost că personajul a fost drastic minimalizat față de ceea ce ar fi trebuit să fie. E grăbit aiurea, e neconsistent în decizii, e un simplu plot device când vine vorba de Charles (ce rost are să treci în corpul lui acum, când ești încă tânăr, în loc să stai câțiva ani și să încerci să-l aduci de partea ta, sau chiar să-l folosești cum vrei, așa cum ai făcut deja de două ori!!) . Din fericire, nu e vina actorului, pe care îl iubesc încă de când l-am văzut în Ex Machina . Oscar Isaac joacă superb scriptul nonsensic care i s-a dat, iar discursurile lui Apocalypse cu vocea lui cu ecou o să-ți ridice părul pe ceafă. „Everything they built will fall. And from the ashes of their world, we'll build a better one” e de departe cel mai impresionant, dar modul cum livrează asta: „You are all my children and you are lost because you follow blind leaders. But I am here now.” îți transmite perfect toată puterea personajului, deși vocea lui e cea normală. Serios, chiar o să-ți dea fiori replicile lui, mai ales când pe ecran apare lumea făcându-se bucăți. Însă, pe lângă Apocalypse cel aproape-reușit-dar-extrem-de-ratat, mai avem un aproape-villain în persoana lui Magneto. Și unde l-au greșit pe Sfârșitorul-de-Lumi, l-au nimerit perfect pe Erik. Povestea lui e emoționantă, e profundă, e exact ceea ce nu aștepți de la un film cu super-eroi. Cea mai frumoasă, tristă și emoționantă scenă din tot filmul este momentul în care, într-o imagine aproape în oglindă cu cea din primul X-men , în care lui Erik îi sunt luați părinții de cărte naziști, fiica lui, Nina asistă la momentul în care poliția vrea să i-l ia pe tati, așa că puterile ei erup. Totuși, pentru că e doar un copil, tot ce reușește să facă e să-i sperie pe polițiști. Din păcate, unul dă drumul unei săgeți (nu veniseră cu pistoale pentru că Magneto) . Și atunci uiți să respiri. Fassbender joacă excepțional aici, durerea lui e vie, palpabilă, crudă. Și răzbunarea lui e rapidă și rece, aproape instinctivă, dar extrem de calculată. Însă imediat după, când se află în mijlocul unei duzini de oameni morți, disperarea întrebărilor lui adresate unei divinități surde, dorința lui de a înțelege ceva dintr-o întâmplare fără sens, conștientizarea că eforturile lui de a fi the good guy au fost în zadar... toate astea se reflectă în răceala cu care le vorbește ulterior foștilor lui colegi, modul clar, lent, crud în care le vorbește. Superb scris, superb jucat și de departe cel mai bun moment din întregul film. Altă scenă excepțională are loc în momentul în care Magneto e dus la Auschwitz, forțat să-și amintească durerea trecutului în timp ce încă simte durerea prezentului. Modul cum Apocalypse devine vocea care îi susură în ureche despre putere și răzbunare, felul în care vocea lui începe să-i ofere lui Magneto răspunsuri acolo unde Dumnezeu a ales să tacă, it’s brilliant! Apocalypse îi oferă lui Erik ceva mult mai necesar decât un plus de putere: îi oferă un scop. Așa îl câștigă de partea lui și așa îl face să-și dezlănțuie puterile la potențialul lui maxim. Dacă Apocalypse ar fi fost la fel de inteligent și de calculat tot filmul, ar fi fost cel mai bun villain din istoria francizei. Bun, să vorbim și despre cealaltă tabără, pentru că deja am scris mai mult decât era cazul și n-am zis nici jumătate din ceea ce voiam. Prof. X e ok, nu strălucește decât atunci când nu se teme să schimbe mesajul trimis de Apocalypse și, desigur, la începutul bătăliei finale, când omul cel mai calm dintre toți își arată colții, lăsând să se vadă povara puterilor sale, dezlănțuind gândurile pe care le aude mereu asupra lui Apocalypse. Ah, și momentul în care anunță că el nu e singur, that was nice too . Și finalul, e faină și ultima lui scenă! Ok, de fapt, Prof. X e destul de fain în film, chiar dacă McAvoy nu e la fel de sexy chel :P Scot Summers, însă, e greșit într-un mod așa frustrant! E simpatic la început, cum e el așa plin de furie de adolescent neînțeles, are un moment fain când doboară copacul profului, e naiv in a good way când vorbește cu Jean a doua oară (deși, girl, ar fi trebuit să știi că și el e un neînțeles la fel ca tine, doar i-ai citit gândurile mai devreme) , dar momentul lui de „rebeliune” când vrea la mall m-a zgâriat pe creier. Serios, Cyclops din X-men e un exemplu de băiat care respectă regulile, n-are strop de rebeliune în sânge! Fuga cu mașina e ceva ce ar face Wolverine ca s-o cucerească pe Jean, nu Cyclops-cel-corect. Mi-a trecut repede, pentru că puștiul e adolescent și nu e Cyclops încă, daaaaar tot m-a frustrat nițel momentul. Nitpicking , știu... Și am ajuns la Wolverine. Am tot citit păreri cum că e în plus în film. Dude, have you seen the end credit scene? Nu, pe bune întreb, a doua oară când am văzut filmul, plecase toată lumea cu excepția noastră din sală, așa că unii chiar n-au văzut scena. Dar chiar și așa, are mult sens apariția lui: Hugh Jackman o să renunțe la rol după Wolverine 3, e nevoie să-l scoți din scenă într-un mod care se potrivește, nu poți pur și simplu să te prefaci că ignori complet cel mai fain și mai iubit personaj din universul X-men. E un motiv pentru care tipul e în toate filmele: we love him!! Așa, ștergând cu buretele tot, dar absolut tot ce a avut legătură cu el până acum e un mod ideal de a pregăti terenul pentru scoaterea lui din următoarele filme, mai ales că scena de final prevede o înlocuitoare feminină genială (pls pls pls, faceți ca Wolverine 3 să fie un film cu Wolverine și X-23, vă rog frumooooos!) Până și modul cum Jean l-a ajutat e simpatic, acum aproape că are sens ca Wolverine s-o iubească (în universul primelor filme nu avea deloc, dar deloc sens „relația” dintre ei doi. Din păcate, nici acum nu e o idee bună, tipul ar putea să-i fie tată și după aspect, nu doar după vârstă. Big no-no.) Singurul alt personaj care merită menționat e Quicksilver, aka motivul pentru care celălalt Quicksilver, cel din filmele Marvel, e singurul personaj care a murit și a rămas mort. În Universul X-men, puștiul e perfect, momentele lui de acțiune sunt cel puțin epice, așa că și de data asta l-au lăsat să se desfășoare în plină splendoare nu o dată, ci de două ori. Bine, două scene awesom e în loc de una nu pare așa mare lucru, dar prima scenă e mult mai importantă, pentru că he saves the f-ing day , literalmente de data asta. Iar a doua scenă e Quicksilver versus Apocalypse, unu la unu, and he kicks the purple guy's butt ! E genial momentul, merită pus într-o buclă și văzut de câteva ori. În plus, au mai dezvoltat puțin personajul, i-au oferit ceva sentimente amestecate, niște daddy issues ... Nice touch, guys! Șiiii, după cum am promis, vreau să disec puțin și bătălia finală (după care închei și scăpați de mine, promit) . Apocalypse vs Xavier e fain la început, când profu' se înfurie pe bune și plasează câteva directe de dreapta mentale. Însă epicness -ul total e dat de Jean și de momentul ei cel-mai-reușit-dar-deloc-suprinzător. Încă de când s-a anunțat că Sophie-SansaStark-Turner o s-o joace pe Jean, a fost clar că actrița a fost aleasă pentru dualitatea naivitate-forță pe care a arătat-o în Game of Thrones . Și ce înseamnă dualitatea asta? Că Dark Phoenix is coming, baby!! După Wolverine, Dark Phoenix e personajul meu preferat. E puternică și îi place, e mai mult decât rea pur și simplu, e crudă și nemiloasă. Așa că în momentul în care ea se dezlănțuie, primim exact ceea ce ne-am dorit, putem vedea Phoenixul și până și Apocalypse e fericit (cam fără sens, după părerea mea, pentru că eu l-am perceput ca fiind cel care se vrea pe sine cel mai puternic, nu care ar fi gata să-și cedeze poziția dacă ar apărea cineva mai tare ca el) . De fapt, cred că cea mai mare reușită a filmului sunt momentele mici, pentru fani, nu neapărat povestea, care are câteva găuri (cum ar fi Apocalypse și alegerile sale) . Tehnologia extraterestro-organică, Phoenixul, Wolverine (a cărui poveste, apropo, are una din găuri, una chiar dubioasă: el fusese recuperat de Striker din lac, însă de un fals-Striker-care-era-Mistique... Acum Mistique salvează mutanți, iar Logan e în mâinile adevăratului Striker... Ce s-a întâmplat? O să aflăm vreodată? Sau e doar o greșeală, o luăm ca atare și ne facem că plouă?) , promisiunea lui X-23 și a lui Mr. Sinister (cum o să faceți un Sinister dacă Apocalypse e mort? Schimbați povestea lui Essex, poate găsește tehnologia lui Apocalypse și o folosește ca să devină Sinister? Ar funcționa, cred... Also, nu-l omorâți prea repede, e nevoie de el ca să-l faceți pe Cable, Deadpool needs him and so do the fans. Ah, și poate îl băgați și în Gambit, ar fi frumos) . Multe hint-uri micuțe că urmează lucruri faine. Prin urmare, nu pot decât să sper că indiferent ce vor aduce Gambit, Wolverine 3 și următoarele filme X-men, promisiunile făcute vor fi respectate și universul se va extinde (nu prea mult, totuși, ca să nu fie nevoie de un alt reboot) . Și eu personal sper ca de data asta Dark Phoenix să fie ceea ce trebuie (că mai bun ca în Last Stand o să fie sigur, e aproape imposibil să poți face ceva la fel de prost ca povestea ei din acel film) . Bun, gata. Dacă habar n-ai despre jumătate din aberațiile mele din articol, scuze și mersi că l-ai citit totuși. Răspund la întrebări în comentarii, dacă vrei, aș putea vorbi ore întregi despre filmul ăsta (nu că nu era deja evident...) Și dacă ești fan, ce ai vrea să vezi în următoarele filme? Și cât de dor o să-ți fie de Wolverine? Charlie este un tânăr care iubește cititul și care nu prea are prieteni, așa că gândul că urmează să înceapă liceul îl neliniștește. Totuși, își găsește liniștea scriind scrisori. Acestea sunt adresate unui băiat despre care Charlie ar fi auzit lucruri bune, așa că are încredere în el, în ciuda faptului că nu se cunosc între ei și nu s-au întâlnit niciodată. Scrisorile devin repede un fel de jurnal-confesiune în care Charlie poate vorbi nu numai despre gândurile și reacțiile lui la tot ceea ce i se întâmplă, dar și despre toate provocările și descoperirile adolescenței. Am citit prima dată acest roman cu vreo 2-3 ani în urmă și am reținut doar două lucruri: faptul că personajul principal era un neadaptat cu care era incredibil de ușor să te identifici și faptul că pe undeva prin poveste apărea una din cele mai faine poezii pe care le-am citit vreodată. Însă am mai reținut și că în marea de romane care erau destinate, zice-se, tinerilor și care umpleau rafturile librăriilor pe atunci, Jurnalul unui adolescent timid chiar era scris pentru adolescenți, autorul tratându-și publicul țintă ca pe ceva mai mult decât corpuri pline de hormoni, pentru că a scris romanul pentru niște persoane care încearcă să priceapă ceva din viață. Bine, nu vă imaginați că o să deschideți cartea și o să vă regăsiți fie pe voi cei de acum, fie sinele din adolescență. Povestea e profund ancorată în realitatea unei Americi de la mijlocul anilor '90, sunt multe mentalități care nu s-ar regăsi ușor prin gândurile vreunui puști născut și crescut în România. Însă sunt la fel de multe teme comune, preocupări generale ale oricărui tânăr care chiar e mai mult decât un corp plin de hormoni. Și, desigur, dincolo de toate astea, e povestea unicat a unui adolescent cu probleme destul de serioase care încearcă să se integreze în lume și, mai mult decât atât, încearcă să înțeleagă acea lume. Fascinant, însă, e faptul că dincolo de scrisorile lui Charlie și de povestea lui, dincolo de tinerețea în suburbiile americane și de gândurile adolescenței, dincolo de întâmplări, de gânduri și de cuvinte se ascund atât de multe idei încât o discuție despre roman sau o disecție a acestuia e aproape la fel de interesantă ca lectura în sine. E un roman ofertant dacă vrei să pornești o dezbatere despre numeroase teme. Doar plecând de la poezia din el, mi-am petrecut câteva ore alături de un prieten foarte bun stând de vorbă despre sinucidere, ajungând repede de la roman la convingerile noastre, de la povestea băiatului din poezie la propriile noastre povești. De asemenea, am petrecut și o oră stând de vorbă cu autorul în cadrul ediției din mai a Întâlnirilor YFC, în care am aflat povestea poeziei și cum a ajuns ea să facă parte din roman (pe scurt, sora autorului i-a făcut-o cadou și Stephen și-a agățat-o deasupra biroului, luând decizia s-o folosească atunci când și-a dat seama că are nevoie de un cadou deosebit pentru Sam) , dar și povestea „prietenului” lui Charlie, destinatarul misterios al tuturor scrisorilor din care e compus romanul. De-a lungul anilor scurși de la publicarea Jurnalului, Stephen a fost întrebat de nenumărate ori cine e respectiva persoană, dacă există în universul poveștii sau e doar o metodă pe care o folosește Charlie ca să se descarce, dacă a fost sau nu o persoană pe care autorul chiar a cunoscut-o. De fiecare dată, scriitorul a ales să nu spună nimic, explicându-și motivul cu o analogie: atunci când asculți o melodie și nu înțelegi foarte clar versurile, așa că înțelegi ușor diferit cuvintele, poți avea surpriza ca atunci când descoperi versurile originale, sensul lor să se schimbe și originalul să nu fie la fel de bun ca varianta ta. La fel, Stephen consideră că răspunsul pe care ni l-am oferit fiecare dintre noi la întrebările despre acel prieten sunt mai bune decât adevărul. Și chiar și asta e o temă de discuție excelentă: cât din ceea ce înțelege un cititor dintr-un text e pus de autor acolo și cât e o interpretare proprie, la care poate că autorul nu s-a gândit vreodată? Se spune că doi oameni nu pot citi aceeași carte, așa că eu nu pot decât să vă spun că romanul pe care l-am citit eu m-a impresionat profund și cu ani în urmă, dar și acum când l-am recitit. Prin urmare, nu pot decât să vi-l recomand cu drag sau, dacă l-ați citit deja, sunt curioasă: cum v-a afectat pe voi? Cu ce ați rezonat din povestea lui Charlie? Sau, dacă nu v-a plăcut cartea, ce anume v-a deranjat în poveste? Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=08-2016,"Acum câteva săptămâni, blogul a aniversat trei anișori de existență în forma actuală, motiv pentru care am lansat un concurs cu trei premii în cărți pentru trei cititori norocoși. Și pentru că de-a lungul timpului, mi-a plăcut să experimentez cu cerințele concursurilor, ca să văd ce idei funcționează și ce nu, de data asta concursul a fost lansat pe . Așa că în loc să trebuiască să răspundeți la o întrebare într-un comentariu pe blog, v-am cerut să-mi răspundeți într-un comentariu la o postare pe facebook. Surprinzător, mediul în care am lansat concursul a făcut diferența (sau poate v-au plăcut cărțile oferite mai mult ca oricând) , acesta fiind primul concurs la care am avut aproape 100 de persoane înscrise. Vă mulțumesc din suflet fiecăruia dintre voi, e o plăcere să văd atâta lume care își dorește să citească autori români. Sper doar ca măcar o parte dintre cei care n-au câștigat să fie acum puțin mai interesați de cărțile respective, pentru că de fapt, scopul acestui blog e să vă aducă mai aproape cărțile care m-au fascinat. Bun, gata cu vorba. Deja a trecut aproape o săptămâna de când s-a încheiat concursul și faptul că ați fost mulți nu e o scuză să tărăgănez atâta timp rezultatele. Prin urmare, cei trei câștigători sunt *drum roll*: Mihaela Mihaela a câștigat de Alexandru Lamba, Kata Katrin a câștigat și Ioana Diaconu a câștigat . O să vă rog să-mi trimiteți un mesaj privat pe de pe contul cu care v-ați înscris, în mesaj urmând să precizați numele complet și o adresă de livrare. Mulțumesc din nou tuturor celor înscriși și vă mai aștept cu comentarii pe blog sau pe . Bun, hai să dăm cărțile pe față de la început: tu ai ajuns aici pentru că vrei o părere despre acest roman. Fie l-ai citit și vrei să compari impresiile mele cu ale tale ca să vezi dacă avem gusturi comune, fie nu l-ai citit și vrei să știi cum e. În ambele cazuri, n-ai noroc. Părerea mea n-o să te ajute cu nimic. Pentru că oricât de mult aș vorbi despre acest roman, de fapt aș vorbi despre mine, despre ceea ce am înțeles eu, despre ceea ce a rezonat cu mine, despre cine sunt eu. Nu ai afla nimic despre carte. Nu ai putea trage concluzii despre gusturile mele literare, ci doar despre mine. Mai rău, dacă ești deja un cititor mai mult sau mai puțin fidel al acestui blog, ai ști că povestesc cartea pe scurt, la început. Nici asta nu te-ar ajuta, poate doar dacă ți-aș spune că e împărțită în patru, fiecare fragment gravitând în jurul unui personaj, toate fragmentele terminându-se în aceeași zi. Dar dacă aș scrie că primul fragment spune povestea unui preot bântuit de un trecut dureros, ispășindu-și greșelile prin slujirea unei cetăți fără sfânt, te-aș putea induce în eroare. Poate tu ai vedea acolo povestea unui tată și soț care a pierdut tot și acum caută alinare în brațele unei curve. Sau ai vedea povestea unei cetăți de ev mediu, plină de superstiții, care nu știe cum să gestioneze o epidemie de somn care afectează doar fecioarele. Înțelegi de ce părerea mea nu te va ajuta cu nimic? După ce am terminat , am citit și eu recenzii. Așa am înțeles că nu e problema doar la mine, pentru că nimeni nu vorbește despre roman. Fiecare a vorbit despre ce a înțeles, ce a văzut, ce i s-a părut că spune cartea. Pentru că romanul ăsta e o oglindă. Nu una normală, nu oglinda ta din baie, ci o oglindă ca luciul unei ape adânci, apă neagră și tulbure, în care te vezi și parcă nu ești tu, dar tu ești, sau poate o fațetă a ta sau toate deodată, suprapuse, arătându-te în deplinătatea ta. Dar chiar și așa, chiar dacă totul e degeaba, chiar dacă recenzia asta nu-ți servește la nimic, văd că tot citești, deci poate îți place. Revenind, chiar și așa, am tot stat să mă gândesc ce să-ți spun despre carte (despre mine) și am ales să povestesc ce am priceput eu din al doilea capitol, cel în care Alecu Deleanu își deapănă poveștile fără final, sau care au de fapt un final neașteptat, definitiv, un omagiu adus tatălui care l-a învățat ce e un final, dar și o exorcizare a sfârșitului, scoaterea lui în afara poveștii, transformarea lui în realitate. Am plonjat cu totul în această filozofie a finalului, mi-a plăcut să simt cum ceva din mine rezonează cu ideea că sfârșitul unei povești se întâmplă în cititor (ascultător), prin acesta, că fiecare poveste rămâne cu noi și moare o dată cu noi, pentru că doi oameni nu vor citi vreodată aceeași carte. Și din preaplinul de idei despre ce înseamnă să creezi lumi, m-a fascinat lupta interioară a lui Deleanu, prins între dorința și neputința de a-și crea propriile lumi și fascinația și teama de a le crea pe ale altora, dar cel mai interesantă mi s-a părut antiteza dintre scriitorul-creator al ne'Lumii și scriitorii-creatori ai Lumii, antiteză aproape completă, cu excepția finalului, pentru că și Bruno, unul dintre ucenicii Tatălui, și Alecu au fost folosiți cu aceeași ușurință, amândoi fiind, în felul lor, vrăjiți de câte o poveste. O să-ți mai spun doar că eu cred că este un roman despre povești, despre puterea lor de a schimba lumea și oamenii, dar și despre poveștile pe care ni le spunem singuri, folosindu-le ca să creăm lumea din jurul nostru, o lume falsă și străvezie, dincolo de care deseori nu vrem să privim. Însă citind această carte, o parte din iluzie se mai spulberă, se mai întâmplă să ridici capul dintre pagini, să privești în jur să să nu mai înțelegi nimic, să privești în oglindă și să nu te mai recunoști. Și o să-ți spun să citești cartea asta, dacă nu ți-e teamă de adevăruri dure care sunt, de fapt, doar alte scorneli, lumi în alte lumi, ascunse în alte lumi, ducându-te din ce în ce mai departe, până când te rătăcești atât de tare încât ai putea să te întâlnești cu tine însuți și nici măcar nu-ți dai seama... Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=09-2016,"Mi-am petrecut ultimele câteva zile umblând prin jurnalele mele vechi, recitind mai ales ce scriam prin liceu... Doamne, cât timp liber aveam! Dar o dată cu începerea facultății, să împart cele 24 de ore ale unei zile astfel încât să-mi ajungă pentru toate lucrurile pe care voiam să le fac a devenit o provocare aproape imposibilă, care a adus după sine câteva sacrificii (inclusiv faptul că n-am mai scris aproape deloc în jurnalul meu fizic...) Totuși, la citit știam că nu pot să renunț, așa că am găsit o soluție de compromis: cititul în metrou. Înainte, nu suportam ideea ca în jurul meu să nu fie liniște atunci când mă afund într-o carte, însă am descoperit repede că o dată ce citesc câteva rânduri, nu mai contează unde sunt sau nivelul de zgomot, atâta timp cât lumea mă lasă în pace și am destul loc să-mi țin cartea fără să mă dezechilibrez. Dar au apărut subit alte dezavantaje: o dată pusă în geantă, o carte n-o să mai arate ca înainte. Colțuri ușor îndoite de la transport, chestii din geantă care se strecoară între pagini și le îndoaie sau, coșmarul maxim, le pătează. Pe scurt, cărțile se „șifonează”. Și atâta timp cât ai o geantă cu minim două compartimente e ok, rezultatul final e tolerabil, dar ați văzut interiorul unor genți obișnuite, cum am folosit eu anul acesta? E doar un super-mega-compartiment în care se amestecă portofelul, cheile, rujul, sucul și cartea cu vreo două semne de carte de rezervă, alături de agrafe, șervețele, dezinfectant, leucoplast, cercei de schimb, parfum, căști, bateria de rezervă, vreo două stick-uri, un carnețel, câteva pixuri, guma de mestecat, pastile, pisica, un portal spre o altă dimensiune, o oglindă micuță, o perie de voiaj, știți voi, chestiile fără de care o fată nu poate pleca de acasă. Și poate că e ok pentru cărți să se șifoneze. Adică sunt ale mele, nu trebuie să dau socoteală nimănui pentru ele, ce dacă par uzate, nu? Um... nu! Persoanele super-norocoase cărora am decis vreodată să le împrumut o carte pe care o lăudasem înainte m-au întrebat de cel puțin două ori dacă sunt sigură că am citit exemplarul respectiv. Nu scriu pe cărți, nici măcar cu creionul, nu îndoi colțuri, nu mănânc în timp ce citesc... pur și simplu am grijă de cărțile mele. Nu pentru că sunt o persoană ordonată (de la începutul verii și până acum, biroul meu arată ca rezultatul unei explozii în zona de papetărie a unui hypermarket și proporțiile dezastrului cresc cu fiecare zi) , ci pentru că le iubesc și simt că așa e corect să mă port cu ele. Dar nu puteam nici să nu citesc, așa că, o perioadă, am strâns din dinți și am avut cărți șifonate. Până când cerurile s-au deschis, îngerii au cântat „Aleluia!” și cineva din newsfeed-ul meu a dat like paginii , o firmă de upcycling din România care folosește prelată de camion și afișe stradale ca să facă tot felul de gentuțe și huse cool, inclusiv ! Așa a ajuns în viața mea minunăția asta de învelitoare pe care o am de peste doi ani, o folosesc aproape zilnic, arată ca nouă, e rezistentă, e cool și o iubesc mai mult decât toată colecția de semne de carte. Cărțile mele arată ca noi din nou, deși le car după mine prin diverse ghiozdane sau genți timp de săptămâni la rând. Și, ca bonus, pot citi absolut orice mi-aș dori fără teama de a fi judecată. Chiar am problema asta, mereu despic firul în patru înainte de a face vreun gest în public pentru că mi-e teamă că lumea din jur o să gândească lucruri nasoale despre mine. Ceea ce e simultan egocentrist - serios, lumea din jur nu e atât de atentă la mine pe cât îmi imaginez - și complet aiurea - știu că șansele să reîntâlnesc persoanele respective într-un mediu în care părerea lor să-mi afecteze cumva viața este zero barat. Dar husa mea ascunde complet coperta, așa că pot citi orice îmi trece prin cap fără să mă gândesc că oamenii din jur o să mă creadă ciudată pentru că citesc romane pe care ei le consideră „nepotrivite” dintr-un motiv sau altul. Așadar, dacă sunteți ca mine și nu vreți să plecați nicăieri fără o carte, dar nici nu vreți să le șifonați și nici nu aveți un prieten prin newsfeed care să fi dat like random unei soluții, atunci sper că articolul meu v-a fost de folos. Și nu, nu e sponsorizat de , ci doar e modul meu de a le mulțumi pentru că sunt super și mi-au permis să am grijă de cărțile mele când le plimb după mine :) Dominic, noul paznic de la închisoare, încearcă să învețe să se poarte în preajma unor oameni închiși pe viață, oameni care nu mai au nimic de pierdut. Primul sfat pe care îl primește este că în astfel de situații nu trebuie să se atașeze emoțional sau chiar să asculte prea mult poveștile condamnaților. Însă îi este imposibil să nu fie fascinat de Baron, un deținut atipic, care a fost acuzat de uciderea tuturor prietenilor pe care îi invitase la castelul său. Dar cazul nu a fost unul foarte ușor de rezolvat, deoarece toate presupusele victime au dispărut fără urmă, așa că procurorii nu au avut niciun fel de cadavre pe care să-și bazeze acuzațiile. Totuși, Baronul nu se folosește de asta pentru a stârni simpatie sau milă, nici respect din partea celorlalți deținuți, ci își duce zilele calm, în liniște, scriind povestiri scurte despre trecutul său și aproape făcând abstracție de tot ce-l înconjoară. Nikos este un băiețel care își petrece verile la castelul familiei sale, bucurându-se când i se permite să călărească sau să se plimbe prin crângul din apropiere și detestând momentele pe care trebuie să le petreacă în preajma Domnișoarei, care este responsabilă de educația lui. Însă viața lui va deveni mult mai interesantă atunci când o va cunoaște pe Rita, o fată care pare să știe mult mai multe despre lume decât restul oamenilor. Pe măsură ce Dominic află mai multe despre Baron și Nikos ne povestește mai multe despre copilăria și tinerețea lui, cele două povești se îmbină, scoțând la iveală piesele lipsă ale puzzle-ului și purtându-ne într-o lume fantastică, plină de farmece și de blesteme vechi, dar și de zile senine, cu aventuri de neuitat. Înainte să-l citesc la rândul meu, am tot auzit despre romanul Teodorei Matei cum că ar fi un basm pentru adulți. Are într-adevăr fragmente care descriu de o lume de basm: zile însorite, idilice, petrecute de un copil la propriul său castel, zile în care el descoperă încet-încet lumea și misterele ei cu o fascinație naivă, dar frumoasă prin inocența ei. La fel, modul în care Nikos și Rita își împletesc viețile e atât de simplu și de natural încât la un moment dat devine din ce în ce mai greu de crezut că viitorul nu va fi de partea lor. Însă partea luminoasă este doar o fațetă a romanului, care ascunde o serie de fragmente desprinse din cele mai negre coșmaruri. Sunt scene vii, reci, care îți ridică părul pe ceafă. Sunt scene scurte, dar intense, care pot fi rezumate scurt: de groază. M-a impresionat precizia lor, țintind drept în miezul temerilor care te fac să te ascunzi sub pătură noaptea: plante care se încolăcesc în jurul tău, lucruri care se agață de tine din spate, creaturi supranaturale care te înconjoară, gheare, colți, frig. Un întreg univers care este împotriva ta. Poate sunt eu ușor de impresionat, recunosc asta despre mine, dar chiar și așa, primul lucru pe care mi-l voi aminti mereu despre este contrastul fascinant și aproape dureros dintre lumină și întuneric, dintre idilic și terifiant, dintre simplitatea unei prietenii dintre doi copii și complicațiile unei relații între doi tineri. De asemenea, mi-a plăcut faptul că nu toate trecerile dintre cele două stări au fost bruște, a existat și o stare intermediară, cotidiană, relaxantă în felul ei. Pe scurt, mi-a plăcut modul cum a fost dozat acest contrast. La capitolul minusuri, aș avea o singură obiecție: m-a deranjat atitudinea Ritei, pe care n-am înțeles-o. Poate pentru că povestea s-a concentrat mai mult pe Nikos sau poate pentru că Rita fusese deja inițiată în ceva ce eu n-aș putea înțelege, cert e că mi s-a părut mult prea resemnată. Poate dacă aș fi privit lumea din punctul ei de vedere, aș fi înțeles mai ușor de ce nu a încercat măcar să-și schimbe destinul, poate încercările ei ar fi făcut mai mult rău și finalul ar fi venit doar mai devreme. Dar cert e că mi s-a părut că a renunțat prea ușor la ceea ce avea, mi s-a părut că a avut avantajul extraordinar de a ști ce urmează să se întâmple și nu a făcut nimic pentru a opri dezastrul. Poate existau legi străvechi, mai puternice decât ea care au împiedicat-o să acționeze, poate a încercat tot ce a putut, dar ferită de ochii lui Nikos, și, prin urmare, de ochii noștri. Nu am cum ști, dar din ceea ce știu, mie mi s-a părut că a renunțat fără luptă și, pe de-o parte, asta mi s-a părut incorect și față de Nikos. (bine, el a greșit oricum, nu pot și nu voi putea vreodată să accept vreo justificare pentru fapta lui) Bun, deja intru prea mult în detalii și mi-e teamă să nu-mi scape vreun spoiler , așa că închei spunându-vă că e o carte care trebuie citită pentru că reușește să creeze o atmosferă de basm în mijlocul unei lumi moderne, pentru contrastul minunat dintre povestea plină de lumină a unui băiețel-prinț care se îndrăgostește de o fată aparent săracă, dar care ascunde puteri nebănuite și povestea cu iz horror a unui castel bântuit de suflete neliniștite, dar și de regrete vechi. E o carte pentru cei care vor să descopere o poveste despre destin, magie și castele plasată cu mult talent în zilele noastre, dar care o să vă ajute să evadați din cotidian! În ultimul timp a fost liniște deplină pe blog, așa că am de gând să compensez scriind o mega-giga postare astăzi despre toate experiențele acumulate în ultimul timp. Și am adunat câteva ;) De fapt, motivul pentru praful virtual depus peste colțișorul meu de Internet este faptul că am părăsit Bucureștiul pentru două săptămâni lungi și frumoase și am plecat spre Tîrgu Mureș, unde am predat un curs la școala de vară de care m-a îndrăgostit anul trecut, când am participat ca studentă. Paranteză pentru cei pasionați de IT: școala de vară se numește , are cursuri pentru toate nivelurile de cunoștințe, se adresează și elevilor și studenților, are un preț super-decent (între 750 și 1050 ron, depinde când plătiți, iar prețul include 14 zile de cazare și masă, cu două excursii cuprinse în program) și vă oferă ocazia să cunoașteți niște oameni extra-super-faini cu care să petreceți două săptămâni despre care o să aveți ce povesti un an întreg. Serios, după al doilea an, de-abia aștept anul viitor! Gata paranteza :) Cursul pe care l-am predat se numea Internet of Things, deci în mod evident am avut Internet din plin, însă n-am scris pe blog pentru că am preferat să las puțin de-o parte lumea virtuală și să petrec mai mult timp alături de oamenii pe care i-am cunoscut sau cu care m-am reîntâlnit acolo. Mai ales că în ultimele luni mi-am petrecut excesiv de mult timp cu doar o mână de oameni, așa că am avut senzația că abilitățile mele sociale, și așa puține și vai de ele, ruginiseră de tot. Din fericire, n-a fost cazul. Bineînțeles, n-am devenit sufletul petrecerii, nici nu e genul meu, însă a fost plăcut să petrec multe ore cu oameni noi. Rezultatul? Nopți cu „gustări” de la KFC, cidru și două victorii consecutive la Cards Against Humanity (nu știu dacă asta e bine sau rău, dar jocul e fun, mai ales când lumea e atât de obosită încât și glumele mai nesărate se lasă cu râsete) , zile petrecute lucrând la proiecte care mai de care mai interesante, promisiuni de revedere prin București cu o parte din organizatorii de care m-am atașat mult, inclusiv un cuplu de oameni frumoși cu care chiar sper să avem niște double-date -uri anul care vine, o prietenie cu o tipă super, cu care mă știam vag de anul trecut, dar amândouă ne-am judecat aiurea una pe alta și a trebuit un an și mulți „Hai, Gigicăăă*!” pentru a schimba primele impresii greșite. Pe scurt, rezultatul a fost un set bogat de amintiri de neuitat! Mi-a plăcut mult să predau, se împlinesc aproape doi ani de când am început să fac asta, însă cu fiecare nou grup de cursanți, experiența se schimbă. Cea de acum a fost una dintre cele mai prietenoase, pentru că fiind puțini (șapte oameni fără să mă număr pe mine) și având mult timp la dispoziție (4-5 ore pe zi) , am ajuns să ne cunoaștem între noi destul de bine, am avut multe ocazii să vorbim pur și simplu, nu doar despre curs și s-a construit o legătură frumoasă între noi toți. Per total, atmosfera a fost foarte destinsă, chestie nouă și foarte plăcută pentru mine (după două semestre în care a trebuit să predau la peste 25 de oameni/clasă, cred și eu că în 7 a fost altfel...) Și așa e la toate cursurile din tabără, de asta îmi și place atât de mult aici, atmosfera generală e foarte relaxată, ziua poți să înveți ceva de la profesorul tău, iar seara poți să-l bați măr la Counter Strike. Pe lângă oameni, am apucat și să revăd orașul, în special Palatul Culturii, care e neașteptat de colorat și de frumos, cu niște vitralii care te lasă cu gura căscată, lângă care sunt baladele populare care le-au inspirat și pe care am reușit în sfârșit să le citesc (și le dau cam 3 steluțe din 5... glumesc! Sunt interesante, îmi place mult cum încep, dar finalurile mi s-au părut grăbite, poate poveștile scurte în versuri nu sunt chiar genul meu...) și cu o orgă imensă pe care am avut norocul s-o și aud anul acesta, pentru că aveau loc niște repetiții pentru un spectacol. Tot pe lista locurilor care m-au cucerit am bifat încă o dată grădina zoologică din Târgu Mureș, care a reușit anul trecut să nu-mi provoace sentimente contradictorii. De obicei e ciudat să merg la zoo, pentru că iubesc animalele, așa că pe de-o parte mă bucur să le văd, pe de altă parte, faptul că sunt închise e deprimant. Dar aici păreau relativ fericite. Bine, n-am vizitat prea multe astfel de grădini și oricum toate au fost în România, așa că am puțini termeni de comparație. Totuși, aici a fost primul loc în care animalele nu mi s-au părut furioase sau agitate. Spre deosebire de niște oameni aflați în vizită, în special o familie care s-a trezit să strige la niște maimuțe care oscilau între un comportament de apărare și o ignoranță rece. Pe scurt, a fost genul de întâmplare care te face să-l crezi pe Darwin, cu mica mențiune că unele specimene de „oameni” n-au evoluat chiar până la „sapiens sapiens”. Totuși, m-am simțit bine, mai ales că anul acesta am descoperit un animal despre care habar n-aveam că există! A fost un sentiment extrem de ciudat, mai întâi nu mi-a venit să cred minute bune faptul că chiar există. Pare un hibrid ciudat între o căprioară, un iepure, și un măgar. Apoi am simțit doar o bucurie copilăroasă în fața unei descoperiri așa neașteptate, pentru ca în final să povestesc despre asta cu tot cu dovezi fotografice tuturor oamenilor cu care se întâmpla să discut, ca și cum eu descoperisem specia, nu îmi fusese prezentată de-a gata la grădina Zoo. Bineînțeles, n-am putut să mă abțin de la a fi blogger timp de două săptămâni întregi și am chiulit vreo oră-două din tabără ca să particip la o serie de lansări din cadrul Festivalului Internațional Mystery & Thriller care avea loc chiar în Tîrgu Mureș. I-am ascultat pe Quentin Bates, Teodora Matei și Daniel Timariu lansându-și cărțile proaspăt ieșite din tipar și pe Petru Berteanu și, din nou, Teodora Matei prezentându-și cărțile care s-au lansat la începutul verii la București, totul coordonat de Bogdan Hrib și punctat pe alocuri de comentariile lui Lucian Dragoș Bogdan. Am plecat cu trei cărți mai bogată (dintre care una cadou, mersi mult Daniel!) , confirmând faptul că nu pot să plec nicăieri fără să revin cu mai multe cărți decât aveam în bagaj când am ajuns acolo ;) N-au fost numai zile cu soare și voie bună, ci și câteva momente pline de adrenalină. Am fost în excursie la Praid și n-am putut rezista să nu mă sui și eu pe sforile din Aventura Parc-ul din salină. Din păcate, după un traseu galben (simplu, adică) la care mi-au tremurat genunchii, dar m-am descurcat, am încercat un traseu roșu care s-a terminat mai devreme decât trebuia, pentru că drăgălașul meu creier a decis că el nu mai poate și a refuzat efectiv să-mi mai propulseze corpul înainte. Așa că am așteptat cuminte să fiu scoasă de pe traseu... ca să merg imediat pe tiroliană, pentru că pot! În continuare, toate situațiile în care sunt undeva sus, suspendată deasupra unui gol, înseamnă o luptă constantă între corp și minte, sunt momentele în care simt fizic scindarea dintre cele două, se lasă cu tremurat de genunchi și cu propulsie generată numai de voință pură. Corpul meu pur și simplu nu vrea să se miște, dar eu vreau, deci mă mișc. Încet, uneori dureros de încet (e al naibii de nașpa când mă mișc ca melcul pe o sfoară la 10 metri deasupra solului, pentru că vreau doar să se termine mai repede, dar e o luptă pentru fiecare milimetru) . Problema e că e epuizant, iar de data asta am forțat mai mult și a ajuns și mintea să zică „pas”, așa că a trebuit să cobor. Totuși, îmi place la nebunie, îmi place senzația aceea de scindare, mă face foarte conștientă de faptul că suntem doar piloți care controlăm o mașinărie din mușchi și oase care are și ea, uneori, propriile nevoi care se întâmplă să fie contrare dorințelor noastre. Iubesc momentele când sunt deasupra golului și încerc să mă lupt cu mine însămi, când sunt conștientă de fiecare mușchi și de fiecare bătaie de inimă, când lumea mea înseamnă doar următorul pas, următorul milimetru și nimic altceva nu mai există și nu mai contează și nu mă pot gândi la nimic. E fascinant! Bine, nimic din ce-am zis nu se aplică la tiroliană, aia e doar fun . Acolo stau în ham ca-n scaun, nu e niciun efort la mijloc și nici nu-mi tremură nimic. Din păcate, toate lucrurile bune se termină, așa că acum sunt iar în București, unde încerc să recuperez somnul pierdut. Iar dorm mult și prost, sper să-mi revin săptămâna viitoare. Eram așa mândră de mine când mă trezeam odihnită la 7, acum abia reușesc să mă rostogolesc afară din pat pe la 10. Dar cu puțin antrenament, ar trebui să-mi revin, mai ales dacă mă reapuc de înot, ca să am un motiv bun să mă dau jos din pat dimineața. Așadar, a fost o vară plină, însă până la începutul facultății mai e destul timp să-mi reîncarc bateriile.Voi ce faceți? Cum a fost vara asta pentru voi? Și ce părere aveți despre tabere? Ați fost vreodată, vă plac? Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=10-2016,"Ieri seara a avut loc lansarea volumelor de Michael Haulică și , un volum de trei povestiri semnate de Sebastian A. Corn, Michael Haulică, Dănuț Ungureanu. Pentru că lansarea era la Brașov și eu nu, am avut ocazia să merg alături de organizatori cu mașina. Așa am putut vedea cum arată o lansare din spatele cortinei și, ca bonus, am aflat și o grămadă de chestii faine în exclusivitate (și m-am simțit super-importantă, desigur, însă excesul meu de aroganță s-a diminuat repede când am scris astăzi niște descrieri scurte pentru niște bloggeri excepționali, pe care îi admir enorm. Și apropo de bloggeri, mâine voi fi moderatorul unui panel despre bloggeri în cadrul RomCon-ului. Mai multe detalii ) . În primul rând, deși evenimentul începea la ora 17, ne-am adunat cu toții în jurul orei 8, cu cărțile, un roll-up și o măsuță (pentru orice eventualitate) în portbagaj. Ne-am împotmolit imediat în traficul bucureștean, dar o dată ce am ieșit din oraș, a fost mai bine. Bineînțeles, pentru că nu era vorba de o vacanță, tot drumul s-au discutat viitoarele titluri și planuri de lansări pentru următoarea perioadă. Și, desigur, s-a vorbit și despre cel mai recent scandal din paharul cu apă al fandomului românesc. Pe scurt, în cadrul , Dorin Lazăr și Ovidiu Eftimie l-au avut invitat pe Alex Lamba și au vorbit timp de aproape două ore despre cum merg lucrurile în SF-ul românesc. S-au spus multe adevăruri, s-au atins câteva subiecte spinoase, dar spre final, Eftimie și-a spus, pe șleau, părerea despre Florin Pîtea.Pentru cei care l-au mai ascultat pe Eftimie, momentul nu era nici pe departe ieșit din comun și era în mod clar mult mai puțin important comparativ cu discuțiile serioase de dinainte. Totuși, pentru cineva care îl aude vorbind pentru prima dată, afirmațiile lui de la final pot părea exagerate. Și faptul că el urmează să debuteze (cu romanul , publicat de editura Nemira) și, deci, se află la începutul carierei de scriitor ar trebui, aparent, să-l transforme peste noapte dintr-un om foarte franc într-o persoană umilă, care să aibă grijă să nu rănească orgolii. Personal, abia aștept de mâine de la RomCon, sunt curioasă să văd care va fi atmosfera. După ce s-a pus țara… um, adică lansarea la cale, ne-am dus la cafeneaua Hof, Sorin a început să aranjeze standul de carte, Bogdan, Mike și Flavius au schițat discuția pe care o vor purta în timpul lansării, iar eu mi-am făcut de lucru pozând cărțile și obținând primul autograf al serii. După ce s-a făcut ora stabilită și oamenii au început să se adune, pentru că a fost o întâlnire mai intimă, planul inițial a fost abandonat și au început să ne vorbească despre posibilitățile de deschidere a autorilor români de SF&F spre piața de carte străină. Mai exact, am aflat câteva povești despre cum a decurs vizita unui grup de autori români la Beijing, la un târg de carte. Se pare că nu numai că au descoperit că există un interes neașteptat pentru cărțile românești, ci și faptul că există un curs de Limba română la facultatea asiatică, ceea ce a însemnat că un profesor și studenții lui au fost direct interesați de exemplarele în română. Totuși, pentru că lucrurile nu stau la fel și în alte părți ale lumii, am aflat despre un catalog în limba engleză care cuprinde autori români de SF&F, dar și de Mystery&Thriller. Catalogul cuprinde detalii despre autori și mostre din textele lor, totul gândit pentru a trezi interesul editorilor și agenților străini, cărora le-a fost oferit în cadrul târgului de la Frankfurt. După ce Bogdan, Mike și Flavius ne-au explicat mai pe înțelesul nostru cum funcționează achiziția de titluri străine, despre editorii supra-aglomerați care au maximum un minut de răsfoit fiecare carte care le e prezentată, despre preferințele lor și modul lor de lucru, am trecut și la lansarea propriu zisă. După ce Mike ne-a mărturisit că și-a programat lansarea tocmai pentru că Flavius era în țară și își dorise să fie prezentat de el, am înțeles și de ce avusese această dorință. Flavius a vorbit minute bune despre el, cu tot cu citate și pasaje din cărți, povestindu-ne cum a descoperit cele trei niveluri ale textelor lui Mike: învelișul de cuvinte, miezul care sunt poveștile în sine și nucleul alătuit din teme, cele trei influențându-se atât de mult încât descoperirea unui înțeles din nucleu se poate propaga ca un cutremur prin toate straturile. Bineînțeles că el a zis-o mult mai frumos, și jur că s-a făcut o liniște profundă cât timp vorbea, ne uitam toți la el ca la preot (un rol potrivit, având în vedere ce barbă și-a lăsat) . Oricum, părerea mea e că a surprins foarte bine ceea ce trăiești citind ceva semnat de Michael Haulică, ceva ce nu poate fi în totalitate pus în cuvinte, dar poate fi împărtășit între toți cititorii săi. La final, am mai petrecut câteva minute discutând și cu despre podcastul său și despre situația SF-ului în România. Nu s-a găsit vreo soluție miraculoasă încă, dar am putut cădea de acord că dacă s-ar vorbi mai mult despre toate problemele, de la lanțurile de librării care au monopol asupra vânzărilor de cărți și care cer 50% comision (de asta un e-book costă cât o carte în format fizic, apropo) și până la modul cum cititorii află despre autorii români și evenimentele lor, toate sunt probleme care ar trebui discutate deschis, fără teamă sau orgolii. Rămâne de văzut ce se va întâmpla mai departe, mai ales weekend-ul acesta, la RomCon, unde ar fi ocazia perfectă de a ne mobiliza să devenim mai vocali. Noi, bloggerii, o să începem , când vom încerca să ne dăm seama împreună ce rol ar trebui să aibă blogosfera de carte în promovarea genului și a autorilor săi și, sperăm noi, vom mai discuta despre câteva lucruri interesante. Și, cu puțin noroc, n-o să-mi tremure nici vocea, nici mâinile de emoție, yaaay! De când a început luna octombrie, m-am tot simțit prinsă într-o rutină extenuantă. Am avut nenumărate seri în care am picat lată pe canapea şi am rămas cu ochii în telefon pănă când m-a învins somnul. În plus, activitățile de voluntariat la care particip la fiecare început de an universitar au cam devenit și ele parte din rutină și în loc să mă scoată din starea proastă, m-au adâncit mai tare în ea, contribuind la starea generală de oboseală. Tocmai de aceea, weekend-ul trecut am decis să sparg rutina, să alung oboseala şi negativismul şi să-mi iau lumea în cap. Am început încă de joi seara, când mi-am făcut încălzirea participând la un eveniment Nemira, dedicat romanului de Kim Stanley Robinson. Despre carte ne-au vorbit Florin Stanciu, Silvia Penciulică şi Vlad Bogos, fiecare împărtăşind cu noi impresiile sale de lectură. A fost fascinant să ascult un genetician spunându-ne mai multe pe partea științifică a romanului despre Epoca de gheață, dar și discuțiile despre simbolismul cărții mi-au plăcut. Sper ca următoarea astfel de întâlnire să strângă mai mulți oameni interesați, pentru că e fain să stai să-i asculți pe alții vorbind despre o carte pe care n-ai citit-o, e ca o recomandare de lectură mai nonconformistă. Și pe mine m-au convins să citesc cartea, deși aveam destule rețineri cu privire la autor, după ce am citit Marte Roșu și nu am fost mai deloc impresionată. Apoi, de ziua de vineri am ales sa profit odihnindu-mă în sfârşit cele 8 ore pe noapte care ni se recomandă prin media, aşa că am plecat plină de energie spre Braşov, ca să particip la Cenaclubul Tiuk!, unde Flavius Ardelean şi-a lansat noul roman, , dar și romanul . Cum Flavius e plecat din țară de ceva timp, n-am putut rata ocazia de a-l auzi citind live, și eu zic că a meritat mai ales pentru lectura din romanul nou, care e, desigur, mindfuck . În plus, am aflat și câteva dintre planurile pentru viitoarele cărți care vor apărea după Bășica Lumii și a ne'Lumii , programată să fie lansată anul viitor. Și pentru că partea legată de literatură se încheie și începe partea legată de călătorie, profit de pauza dintre cele două ca să vă lansez o întrebare: de ce (nu) participați la lansări de cărți? Ce așteptați de la ele, ce așteptați de la autor? Ce ați vrea să facă sau să fie sau ce vă face să ieșiți din casă sau, dimpotrivă, să rămâneți acasă? Ce înseamnă, pentru voi, o lansare, cum ați vrea voi să fie? Mai departe, am dat Brașovul pe Râșnov și am petrecut weekend-ul aniversând ziua unor prieteni și încercând să vizităm împrejurimile. Zic încercând pentru că după ce mai puțin de 500 de metri amărâți de urcare pe munte ne-au demonstrat că scările rulante de la metrou omoară și ultima brumă de condiție fizică, am descoperit că în peștera Valea Cetății avea loc un concert și că nu se putea vizita. Și cum aveam program înapoi la cabană, am decis s-o lăsăm pe duminică, și bine am făcut, pentru că a doua oară am prins un grup mic și deloc gălăgios. Peștera în sine e impresionantă prin mărime, are o cavernă centrală superbă, plină de formațiuni faine pe tavan, pe pereți și pe mare parte din podea. Totuși, n-am putut să nu remarc modul cum omul și-a lăsat amprenta, cum traversele făcute pentru ca oamenii să nu alunece au înlocuit formațiunile vechi de secole, cum excavarea intrării pentru ușurarea accesului a lăsat urme pe pereții peșterii. Pe de-o parte, mă bucur că publicul larg are acces la asemenea frumuseți, pe de alta, parcă prefer ca lucrurile să fie lăsate așa cum sunt și doar cei destul de pasionați cât se se târască pe burtă să poată să se bucure de sculpturile naturii. Însă sculpturile oamenilor m-au binedispus atunci când, fiind în Râșnov, am vizitat deja celebrul Dino Parc și m-am distrat ca un preșcolar, prefăcându-mă că fug de dinozauri de dragul unei poze, încercând să le imit fețele sau boxând cu aerul din fața lor. Dacă aveți drum prin Râșnov, dați o fugă până acolo, e extrem de amuzant, mai ales duminica, atunci când sunt mai puține grupuri de copii, și deci e mai liniște. Per total, a fost un sfârșit de săptămână perfect pentru reîncărcarea bateriilor și, acum că orarul meu de la facultate e mai clar și pot începe să construiesc restul lucrurilor în jurul lui, s-ar putea ca oboseala să fie doar o amintire :) Pentru că este un volum de povestiri, o să vă spun câteva cuvinte doar despre textul care dă numele cărții, ca să vă faceți o idee despre genul pe care îl abordează Celestin Cheran. Domnul Roșu este simultan o vedetă și un mister. Toată lumea vorbește despre el, însă nimeni nu-l cunoaște cu adevărat, deoarece averea lui considerabilă îi permite să trăiască izolat de restul oamenilor. De asemenea, notorietatea lui îi permită să decidă ce fel de interviuri le oferă jurnaliștilor care ar accepta orice, cu condiția să poată scrie măcar un rând despre Domnul Roșu. Însă lipsa de informații face ca zvonurile să fie în floare, indiferent dacă sunt plauzibile sau dacă se contrazic între ele. Unii oameni vorbesc, iar alții fac o carieră din separarea miturilor urbane de fărâmele de adevăr. Pentru astfel de persoane, un interviu ar fi o mană cerească. Și totuși, ce faci când interviul nu decurge conform planului, când întrebările tale nu fac decât să te îndepărteze de adevăr? Poți trăi știind că potul cel mare ți-a alunecat printre degete? Citind acest volum, mi-am dat seama că a trecut prea mult timp de când citeam numai romane, așa că a fost ca o reîntâlnire cu o persoană dragă. În plus, chiar genul povestirilor lui Celestin mi-a fost cumva familiar. Scrierile lui sunt destul de bizare, se întâmplă undeva la marginea realității sau chiar în mijlocul crăpăturilor din real. Volumul e un fel de tur de forță, trecând de la situații cotidiene despre care nu-ți poți da seama când au deviat spre altceva la situații complet ieșite din comun încă din prima clipă. De asemenea, decorurile variază de la familiar până la exotic, la incredibil, de la mallul prin care ne plimbăm zilnic până la locul de baștină al unui trib, la tărâmuri imaginare, la Grădina Raiului pogorâtă pe Pământ. Citind preponderent romane, tind să dau pagină după pagină, în loc să iau pauze după fiecare text, ca să-i las minții timpul necesar să-l digere, așa că prima impresie a fost una de schiță, de desen început, dar cumva neterminat. Mi-aș fi dorit nu neapărat mai mult, cât mai complex. Mi-aș fi dorit detalii acolo unde nu era cazul, personaje cu mai multe fețe acolo unde relevant era doar un aspect al personalității lor și mi-aș fi dorit finaluri mai clare acolo unde era treaba mea să umplu punctele de suspensie. Apoi, după o pauză, am recitit volumul mai rar, mai pe îndelete, savurând doar ideea poveștii, în loc să vreau să fie întinsă, riscând diluarea. La prima lectură, am găsit tema care leagă toate textele: acele situații neobișnuite și modul cum, deși modifică realitatea oamenilor din jur, în final oamenii tot oameni sunt, au aceleași calități și aceleași defecte, sunt și buni și răi, chiar dacă sunt considerați o minune sau se nasc cu șerpi în păr. La a doua citire, am găsit diversitatea, modul în care realitatea are găuri peste tot și prin crăpăturile ei se poate evada indiferent unde te afli sau cine ești. Acest volum scoate în evidență porți de evadare peste tot, le deschide larg și te invită prin ele. Și e plăcut să evadezi indiferent cum alegi să citești această carte. Totuși, aș fi curioasă să citesc un roman semnat de Celestin, sunt curioasă ce-i poate mâna atunci când are mult mai mult spațiu de desfășurare, dar e limitat prin faptul că nu poate aborda atât de multe idei în atât de multe decoruri. Totuși, între timp vă recomand cu drag . De fapt, vă recomand un experiment: căutați cartea lui prin librării sau pe la târguri de carte sau împrumutați-o de la vreun prieten. Citiți doar povestirea Un salt din zgârie-nori , care e preferata mea. N-ar trebui să dureze prea mult. Decideți apoi dacă vreți să citiți și restul sau nu :) PS: și pentru fanii snooker-ului, trebuie să citiți „Jucătorii de snooker”, e incredibil de veridică și pur și simplu exact așa cum trebuie. Mi s-a făcut dor imediat de urmărit un meci lung și intens. Povestirea asta e pur și simplu pentru noi! Miercurea trecută am participat la dubla lansare a volumelor (Sergiu Manta #2) și Recviem pentru un asasin (Alina Marinescu #6) . După doi ani (și două zile, fix!) de la lansarea volumelor anterioare ale celor două serii, Anamaria Ionescu și Monica Ramirez s-au reîntâlnit cu cititorii în Sala Radio, unde ne-au povestit câteva detalii despre personajele lor. Ne-au spus destul cât să ne facă extrem de curioși, ne-au și citit câteva pasaje din romanele lansate, așa că desigur că la sfârșit s-au făcut cozi serioase la autografe. Eu mi-am petrecut lansarea încercând s-o compar cu cea de acum doi ani, și apoi mergând mai departe, trecând în revistă modul cum au evoluat lansările și evenimentele editurii Tritonic. Acum mai bine de un an, cu cititorii organizată de ei care a mers destul de prost pentru că au fost mulți autori, puțini cititori și, la final, a devenit o întâlnire între autori și atât, în defavoarea cititorilor prezenți. Între timp, însă, lucrurile s-au schimbat, și s-au schimbat în bine. În primul rând, „gașca” de autori s-a mai schimbat puțin, a crescut, dar a și pierdut niște oameni pe drum. A căpătat totuși alții în loc, formând împreună un grup mult mai unit, alcătuit din oameni care își înțeleg mult mai bine cititorii. Mai mult decât atât, acești autori au înțeles și că nu e o competiție între ei, pentru ca în bibliotecile noastre e loc pentru fiecare. Așa că se susțin unii pe alții, se citesc unii pe alții, vorbesc unii despre alții cu fiecare ocazie. Au devenit, după cum spunea Bogdan Hrib, un val care are puterea să schimbe lucrurile. Și au început deja: au schimbat paradigma scriitorului singur, care stă în turnul lui de fildeș, departe de cititor, dar mai ales departe de ceilalți autori, pe care îi consideră competiție în momentele în care nu-i ignoră. Nu spun că ei au inventat întâlnirile cu cititorii sau lansările cu mai mulți autori invitați să vorbească unii despre alții, nici pe departe, însă acest grup de autori chiar e bine sudat, ei chiar se susțin reciproc. În plus, sunt foarte deschiși față de cititori, au învățat să ne includă și pe noi în așa fel încât să simțim că am ieșit cu prietenii în oraș ca să le ascultăm poveștile despre pasiunile lor. Și acest lucru nu se vede neapărat în interacțiunea cu publicul, românii sunt mai timizi de fel și nu prea se bagă în seamă în timpul lansărilor, deși la finalul unui eveniment abia așteaptă să schimbe un cuvânt sau două singuri cu un scriitor. Însă se vede privind pur și simplu publicul prezent: suntem din ce în ce mai mulți cu fiecare ocazie și nu suntem mereu același grup de oameni. Există un nucleu fidel, desigur, însă chiar și noi am avut ocazia să descoperim autori noi, pe care altfel nu i-am fi citit. De fapt, e și în organizarea de evenimente o artă. E complicat să aduci oamenii potriviți pe scenă, astfel încât fiecare autor invitat să aducă fanii lui, care să-i descopere și pe ceilalți autori prezenți. E complicat pentru că și discuția trebuie să fie suficient de animată și de interesantă încât niciunul dintre acei fani să nu se plictisească. E și mai complicat să faci în așa fel încât mereu să ai o serie de autori și în public - dar nu prea mulți, altfel pare un grup închis - pentru că, de fapt, asta transmite un mesaj puternic: oamenii respectivi n-au fost obligați în niciun fel să fie acolo, ci au venit ca simpli fani, ca să-i susțină pe cei de pe scenă. Asta e într-adevăr mare lucru, e o dovadă majoră de susținere reciprocă. Și iar am revenit la acea coeziune a grupului despre care vorbeam. E ceva ce sper să se răspândească printre toți autorii români, indiferent de editura la care publică, de genul în care scriu și așa mai departe. E dureros de evident că au nevoie să fie uniți dacă vor cu adevărat să schimbe ceva pe piața de carte din România. Dar ca să închei într-o notă mai optimistă, acum că a venit toamna, urmează mult mai multe evenimente marca Tritonic, inclusiv o serie semnificativă de lansări prin țară. Urmăriți-le și participați cât de des puteți, nu doar la evenimentele lor, ci și la cele ale altor edituri care au și ele destule de oferit :) O să încep cu o paranteză care n-are legătură cu romanul: ca blogger, am tot auzit despre momente de reading slump (zile, săptămâni sau chiar perioade mai lungi când pur și simplu n-ai niciun chef să citești, deși ai o grămadă de cărți faine care te așteaptă și deși fiecare zi fără lectură te face să te detești din ce în ce mai tare) . Totuși, n-am auzit niciodată prin comunitate nimic despre un blogging slump , însă am experimentat unul în ultimele săptămâni și nu e distractiv deloc. Am avut în sfârșit timp liber, fără muncă sau facultate, am citit o grămadă și am participat pe la câteva evenimente, aveam chiar și lepșe mai vechi la care aș fi putut răspunde. Dar pur și simplu mi se golea creierul numai la gândul de a mă apropia de tastatura laptop-ului. Totuși, acum că a început octombrie (și facultatea), am decis să-mi dau cu niște apă rece imaginară pe față și să revin la minimul de două articole pe săptămână pe care mi-l doresc de la începutul anului. Wish me luck! :) O crimă extrem de brutală îi aduce împreună pe sublocotenentul Cristian Herra de la poliția militară și pe inspectorul-șef Andrei Cruceanu de la IPJ Brașov. Cei doi trebuie să lucreze împreună în ciuda faptului că provin din instituții diferite. Mai mult, amândoi înțeleg că nu sunt personalități compatibile atunci când fac cunoștință cu Sergiu Manta, administratorul unei tabere de antrenament pentru tineri care vor deveni militari. Sergiu devine repede principalul suspect și deși Cruceanu nu se îndoiește de vinovăția lui, Herra crede că la mijloc e o neînțelegere și că noul său prieten e nevinovat. Lucrurile se complică și mai mult pe măsură ce trecutul lui Manta iese la iveală și serviciile secrete intră în scenă. Dacă ar fi să aleg un singur cuvânt care să descrie acest volum, cuvântul ar fi naturalețe . Nu mă refer doar la modul cum „curge” povestea, care se citește extrem de ușor și de plăcut, ci mai ales la personaje, la relațiile dintre ele. Momentul care m-a impresionat cel mai mult este, de departe, cel în care Anamaria a reușit să redea perfect modul acela atât de firesc în care se înfiripă camaraderia dintre doi bărbați. O bere, o discuție, un drum cu motorul la un concert, cunoașterea familiei, totul crește încet, aproape din nimic și brusc, fiecare e în stare să riște totul pentru celălalt. Pentru mine, e în același timp de neînțeles și totuși natural, e frumos, dar pare în același timp și suprarealist, și firesc. Poate pentru că sunt eu tipă sau poate pentru că sunt și mai timidă și mai suspicioasă de fel, dar am devenit foarte repede geloasă pe relația dintre cele două personaje. E uimitor câtă încredere poate avea un polițist într-un suspect după ce această „chimie” a avut loc. Pe lângă personaje, și povestea are un punct de cotitură extrem de interesant, o plasă întinsă în care nu am căzut, ci în care am sărit de-a dreptul. Gândind retrospectiv, ar fi trebuit să mi se pară evidentă capcana și s-o evit, dar pe moment, a fost ușor de crezut. N-o să intru în detalii pentru că vreau să vă las să descoperiți singuri despre ce e vorba, cert e că după ce m-am înșelat o dată, aș fi vrut ca același lucru să fie valabil și mai încolo în volum. Întotdeauna pierderea unui personaj e grea, dar aici e de-a dreptul revoltătoare. După cum spuneam la începutul recenziei, sunt și servicii secrete implicate în poveste, deși aceasta are loc în România. Înainte să citesc , dacă încercam să-mi imaginez James Bonzi români, mi se părea puțin hilar, dar acum mi se pare foarte veridică ideea că și pe plaiurile mioritice poate exista o lume a asasinatelor orchestrate din umbră, iar lumea asta nu e vreo chestie roz. E sumbră, dură și al naibii de tristă pentru că e plină de situații care te revoltă până în adâncul ființei tale. Acceptând că această lume există, brusc ideea de victimă colaterală e la fel de reală ca aceea de a fi pur și simplu la locul nepotrivit la momentul nepotrivit. Destine schimbate brusc, alegeri dure, adevăruri care trebuie înghițite „fără apă”, o poveste de viață cutremurătoare, toate condimentate cu dialoguri foarte românești, așa poate fi rezumat primul volum al seriei Sergiu Manta. Vi-l recomand cu drag, la fel cum vă recomand și să participați la al seriei, care va avea loc miercuri, 5 octombrie, la Casa Radio, la ora 17:00 . Eu abia aștept! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=04-2017,"Am terminat acum câteva săptămâni și m-a lăsat puțin confuză cu privire la propriile sentimente, așa că am decis să las să mai treacă o vreme până să pot scrie un articol mai coerent decât rant -ul de pe . Apoi, citind , am început să văd câteva elemente tratate similar, dar și aceeași idee abordată diametral opus, așa că m-am gândit că un articol în care să pun cele două povești una lângă alta ar putea fi interesant. Să vedem dacă și iese :) Jocul coroanei e un concurs la fel de vechi ca magia Rusiei, al cărui Țar trebuie să aibă mereu alături un Mag. Când acesta moare, se naște un copil care poate mânui toată magia străveche a țării. Însă există și situații în care se nasc doi astfel de copii, dar, pentru că izvorul magic e limitat, nu poate exista decât un singur Mag. Prin urmare, atunci când există mai multe persoane cu har, Țarul inițiază Jocul Coroanei, o înfruntare magică pe care o poate câștiga unul singur, învinsul fiind condamnat la moarte. Vika și Nikolai sunt doi tineri care pot mânui acel izvor străvechi, așa că sunt condamnați să se lupte până la moarte. Înfruntarea lor îi va obliga să se cunoască mai bine, însă cum poți să mai omori singura persoană care e la fel ca tine, când abia ai început să o descoperi? Totuși, ce șansă are prietenia lor atunci când unul dintre ei va muri curând? Și cum ar putea vreunul dintre ei să câștige, știind că asta ar însemna uciderea celuilalt? Trei regine magice se nasc în fiecare generație de conducători ai insulei Fenbrin, însă doar una poate deveni conducătoare. Primii ani și-i petrec împreună, ca niște surori bune, apoi sunt despărțite, fiecare fiind dată în grijă familiei care are același dar: controlul asupra elementelor, rezistența la otravă sau controlul asupra plantelor și animalelor. Până la 16 ani, fiecare încearcă să devină cât mai puternică, apoi au un an la dispoziție ca să-și asasineze celelalte surori. La final, una singură poate fi regină. De două generații, insula a fost condusă de o regină toxică, astfel încât familia Arron a căpătat tot mai multă putere. Însă se pare că au ajuns la capătul domniei lor, deoarece regina Katharina abia rezistă la cele mai ușoare otrăvuri, în ciuda încercărilor repetate ale Arronilor de a-i întări imunitatea. În schimb, favorita pare a fi regina Mirabela, o elementală care stârnește furtuni și dansează cu focul, care are și susținerea fățișă a bisericii. La coada „clasamentului” se află regina Arsinoe, care nu poate face o floare să înflorească oricât de mult ar încerca. Însă o dată cu apropierea ceremoniei de Beltane, care marchează 16 ani de la nașterea reginelor, prietenii și susținătorii celor trei fete încep să pună la cale diverse planuri prin care să răstoarne balanța puterii în favoarea propriei regine. Acum cred că e mai ușor de ghicit de ce mi s-au părut similare: ambele romane au la mijloc lupta până la moarte pentru a câștiga putere, sub o formă sau alta. De asemenea, ambele sunt primele volume ale seriilor din care fac parte și ambele prezintă niște personaje pe care le vei îndrăgi, care sunt condamnate. Inițial, chiar mi-am dorit ca unul din protagoniștii să moară, pentru că povestea se concentra atât de mult pe a te face să-ți placă și Vika și Nicolai, încât puteam să jur că vor supraviețui amândoi miraculos. Și asta n-ar fi fost o poveste prea bună (știu, sunt un monstru. Serios, m-am simțit oribil când am conștientizat că îmi doream ca unul din cei doi să moară. Nici măcar nu-mi păsa care. Mon-stru!) . A doua oară am fost mai pregătită pentru atașament emoțional, așa că am empatizat mai repede cu cele trei surori, deși mi s-au părut mai bine construiți Nikolai și Vika. Totuși, Katharina, Mirabela și Arsinoe sunt până la urmă niște regine, așa că poate a fost intenționat faptul că stârnesc în primul rând respect,nu simpatie din partea cititorului. Citind , am avut, totuși, o preferată care chiar credeam că va triumfa, dar finalul a aruncat toată povestea în aer, așa că habar n-am ce să cred sau ce șanse mai are regina pe care mi-o doresc eu pe tron. Apropo de final, e unul din lucrurile care au fost abordate diferit: la finalul Jocului coroanei chiar aflăm deznodământul jocului, pe când în romanul Trei coroane întunecate , competiția abia începe, lucru care m-a deranjat neașteptat de tare. În ultimul timp, mi se pare că autorii de serii au început să-și gândească fiecare volum ca pe o piesă dintr-un puzzle, dar o piesă cu o poveste proprie, cu un deznodământ parțial, ceea ce mi se pare logic. Atunci când acest lucru nu se întâmplă, pe parcursul întregului volum se construiește o tensiune care în final nu e rezolvată, ceea ce e frustrant. Și înțeleg că acesta e scopul, dar părerea mea e că nu vrei ca potențialii cititori să asocieze volumul tău cu un sentiment negativ. O mică rezolvare a unei părți a tensiunii mi s-ar fi părut o idee bună. O alegere curajoasă, precum deznodământul din Jocul coroanei mi s-ar fi părut și mai bună. Însă un capitol la care Trei coroane întunecate stă mult mai bine față de Jocul coroanei este abordarea jocurilor politice. În Jocul coroanei , accentul cade mai mult pe magie, pe când Trei coroane întunecate ne arată culisele puterii, modul în care cei din spatele liderilor încearcă să fie niște păpușari mai buni decât ceilalți și cum uneori, rezultatele sunt spectaculoase... sau eșuează spectaculos. Și ca să închei într-o notă pozitivă, ambele volume construiesc o atmosferă de poveste. m-a făcut să simt că am vizitat cu adevărat Rusia țaristă, cu toate locurile ei încărcate de istorie, dar și de o magie străveche. m-a purtat într-un ținut ascuns în ceață în care orice e posibil, în care o pumă ar putea fi cel mai bun prieten al unei fete, iar cele mai periculoase otrăvuri ar putea fi cele mai gustoase condimente. În concluzie, cred că o să vă placă ambele volume. Amândouă ridică miza prin construirea unor personaje care vor fi sacrificate. Totuși, fiecare dintre cele două serii tratează această miză altfel, unul concentrându-se pe latura umană și emoțională, celălalt pe latura politică și pe manipulările din culisele puterii. Ambele o să vă facă să vă pierdeți prin lumi fantastice și ambele o să vă ajute să vedeți că e mai greu să-ți dorești să ai și tu puteri magice atunci când acestea vin cu prețul unei vieți, dar și că binele și răul nu mai sunt atât de clar delimitate în literatura contemporană. Și asta, din punctul meu de vedere, e minunat. De câteva zile m-am hotărât să scriu un articol chiar de Paște, dar tot oscilam între o recenzie ceva mai ieșită din comun (pe care o păstrez pentru săptămâna viitoare, sper să vă placă) sau un articol tip-jurnal despre ce înseamnă această sărbătoare pentru mine. Însă aseară am avut o experiență generală destul de neplăcută, pentru că slujba de Înviere în orașele mari nu cred că va fi vreodată liniștită, având în vedere multitudinea de oameni care vine „ca să fie”, nu ca să asculte. Așa că o pagină de jurnal virtual scrisă azi ar fi fost nițel prea dură pentru specificul sărbătorii. Din fericire, fix când aveam nevoie de ceva inspirație, am descoperit leapșa aceasta care a început să circule prin blogosfera de carte de la noi, așa că am preluat-o de la Dumitrița de pe . Sper că am ales bine și, cine știe, poate o să descoperiți câteva cărți care o să vă placă. 1. Primul autor român contemporan – ce carte ai citit? Teoretic, undeva pe la 13-14 ani am citit REM , de Mircea Cărtărescu, deoarece ne-a recomandat-o diriga și mi-am zis să încerc. N-am înțeles nimic din ea, așa că de fapt, prima cartea a unui autor român contemporan care m-a ajutat să-mi doresc să-i descopăr pe scriitorii noștri geniali a fost , de Adina Speteanu. 2. De la ce autor român contemporan ai citit cele mai multe cărți? este lider la acest capitol, cu șase cărți citite și vreo trei recitite. Vi-l recomand dacă puteți să vă scufundați în macabrul lui ca să descoperiți adevărurile ascunse dedesubt. Și dacă aveți curajul să priviți adânc înăuntrul vostru, ca să descoperiți unde se ascunde, de fapt, întunericul de care ne e atât de frică. 3. Cuplul preferat din cărțile românești contemporane. Erig și Emily din . Pentru că sunt atât de aproape de a avea totul, apoi sacrifică totul de dragul umanității și al cunoașterii, apoi fiecare își sacrifică visul pentru celălalt. Nu e cea mai frumoasă poveste de dragoste, dar mi se pare cea mai profundă. 4. Eroul din cărțile românești contemporane în mâinile căruia ți-ai pune viața? Aendo Assermore din seria de Șerban Andrei Mazilu. Pentru că ar putea învinge fără probleme orice alt erou de pe la noi.. și nu numai. 5. Fantasy sau romance românesc? SF :)) Bine, dacă e să aleg, aleg Fantasy-ul, pentru că majoritatea conțin oricum o poveste de dragoste și pentru că rareori am găsit o carte romance-pur care să-mi placă. 6. Cărți românești – nume românești? Sau cărți românești – nume străine? Depinde. Dacă acțiunea are loc în România și nu există un motiv bun să aibă nume ciudate ( motiv bun fiind faptul că în viitor vorbim alte limbi sau că personajul e străin) , atunci e nevoie de nume românești. Dacă nu, atunci autorul alege, poate să-i cheme oricum. 7. Eroina preferată? Alina Marinescu din a Monicăi Ramirez. Nu cred că e nevoie să-mi motivez alegerea, tipa e badass pur și simplu, dar păstrându-și feminitatea. 8. Ultima carte românească citită? de Alexandru Lamba, pe care am terminat-o săptămâna trecută. 9. Care este următoarea carte semnată de un autor român contemporan pe care ți-ai propus să o citești? Chiar acum citesc primul volum al romanului , de Lucian Dragoș Bogdan, după care intenționez să citesc și volumul al doilea. 10. Un mesaj pentru autorii români contemporani. De scris, scrieți la fel de bine ca autorii străini, ba uneori chiar mai bine. Însă aveți o mare problemă cu sistemul nostru de învățământ, care ne îndepărtează de lectură în general și de români în special. Nu cădeți în capcana orgoliilor și nu vă izolați în turnuri de fildeș: e nevoie să fiți printre noi, să ne cunoașteți și să ne lăsați să vă cunoaștem, pentru că descoperindu-vă ca oameni, vom descoperi și operele voastre și așa veți câștiga noi cititori. Dau mai departe leapșa găștii din Blogosfera SF&F ( , , , , , ) și unor bloggeri faini pe care i-am cunoscut/revăzut la Întâlnirile B3: , , , , , , . Și vă urez sărbători fericite tuturor! La debutul său de anul trecut, Alexandru Lamba cu un roman în care o poveste de dragoste se împletea strâns cu o intrigă din sfera SF-ului, amândouă fiind la fel de necesare cărții sale. De data asta, deși credeam că sunt mai pregătită, m-a surprins din nou cu povestea unei obsesii, împletită cu o intrigă despre călătorii în timp și paradoxuri. Dar printre rânduri, ambele vorbesc de fapt despre dorințele noastre ascunse și modul în care suntem dispuși să ne mințim și pe noi și pe alții doar ca să întreținem speranțe deșarte. Teoretizată și demonstrată practic la finalul secolului al 23-lea, călătoria în timp a devenit o realitate. Monopolul asupra mijloacelor de transport temporal îl are Agenția, o companie care organizează vizite în trecut și în viitor, totul fiind atent controlat astfel încât interferențele să fie minime. Altfel, efectele unei schimbări ar fi incalculabile, riscurile pentru lume, dar și pentru călători fiind enorme. De aceea, Agenția are o serie de angajați numiți Spioni al căror scop este analiza de la distanță a unor puncte de interes, astfel încât să descopere „buzunare”, locuri suficient de mari pentru mai multe persoane pe care nu le privește niciun trecător, nici măcar o fracțiune de secundă, astfel încât vizitatorii din alt timp să nu fie observați. Greg este un astfel de spion, care asistă într-una dintre misiuni la explozia bombei de la Hiroshima. Evenimentul îl va marca profund, mai ales când descoperă în înregistrări o femeie superbă care piere înghițită de flăcările exploziei. Primul capitol prezintă o serie de personaje care și-au pierdut amintirile, rămânând doar cu cunoștințele lor generale. Exact asta mi-aș fi dorit și eu să mi se întâmple atunci când am terminat , ca să-l pot reciti fără să-l cunosc și să fiu surprinsă iar de aceleași răsturnări de situație. Sunt atâtea aspecte care mi-au plăcut, de la ideea principală la detaliile de finețe, de la răsturnările de situație și dezvăluirile de la final la însăși felul în care a fost construit finalul. Așa că le voi lua pe rând. Ideea centrală, după părerea mea, e realizată prin împletirea a două elemente, la fel ca în volumul precedent. Cele două idei sunt povestea obsesiei lui Greg și mecanismele sau regulile călătoriei în timp. Drama lui Greg este partea umană a poveștii, cea în care mi-a fost ușor să mă regăsesc. Nu neapărat în obsesia lui pentru o asiatică 😉. Am rezonat cu modul lui de a se arunca imediat asupra unei idei care sună corect, aproape orbindu-se singur ca să nu vadă potențialele defecte. Cu felul în care încerca să-și găsească scuze și justificări în ciuda faptul că știe că face ceva greșit. Toată abordarea lui mi se pare profund umană. Iar acțiunile celorlalți, încercările lor de a-l opri, toate sunt atât de evident greșite încât ar putea părea provocări mascate, dacă n-aș fi trecut și eu prin situații în care prietenii care voiau să mă convingă să renunț la ceva mai rău mă întărâtau. Și cred că am trecut cu toții prin asta. Iar călătoria în timp în sine, mecanismele prin care poate avea loc, totul a fost un adevărat roller-coaster . Mi-a plăcut modul în care explicațiile au fost inserate natural în text, fără să-l încarce și fără să pară puse special de dragul cititorilor. Mi s-a părut superbă reprezentarea timpului, schemele și poveștile făcute parcă pentru a ajuta toți oamenii de rând să înțeleagă cum funcționează lucrurile. Totul e foarte simplu, aproape ca o poveste în sine, ca și cum fizicianul care a pus bazele teoriei care permite deplasarea temporală s-a concentrat mai mult pe a explica lucrurile pe înțelesul tuturor, nu numai al colegilor de breaslă. Iar motivul pentru care totul este descris atât de frumos și de ușor de înțeles e fenomenal, surprinzător și m-a lăsat cu gura căscată. În plus, se leagă foarte frumos cu morala obsesiei lui Greg. Cel mai mult, însă, mi-au plăcut detaliile. De la motivul pentru care personajele drăcuie, deși religia pare absentă din viața lor și până la toate amănuntele suspecte, care ridică semne de întrebare, totul e plasat cu multă migală, construind piesă cu piesă concluzia finală. Și, cireașa de pe tort, sunt câteva fragmente din gândurile personajelor care sunt acele mici adevăruri pe care le cunoaștem cu toții, dar pe care scriitorii care sunt aproape de sufletele noastre le pot pune perfect în cuvinte. Încă de la prima pagină, m-a bântuit fraza asta: „Speranța e doar în infinitul posibilităților” . Mai e și visul lui Greg, atât de frumos povestit, atât de dureros de citit. N-am reușit să fiu de acord cu obsesia lui, dar asta nu m-a împiedicat să-i simt frustrarea și neputința. Mi se pare potrivit să închei cu finalul, sau mai bine zis finalurile. Sunt trei momente în care povestea s-ar putea încheia, frumos marcate, lăsându-te pe tine să alegi dacă povestea ar trebui sau nu să continue. Fiecare dintre cele trei funcționează perfect ca un punct, diferența făcând-o doar curiozitatea cititorului. Eu le-am citit pe toate fără ezitare și deși nu regret lucrurile pe care le-am aflat, mi-aș fi dorit să las ceva mai mult timp să se scurgă între momentele de lectură, să le „diger” mai mult înainte să trec mai departe. De fapt, mi-aș dori să fi citit cartea mai încet, să mă bucur mai mult de ea. Am devorat-o pur și simplu, m-am pierdut de tot și în timpul celor câteva ore cât am citit , nu mi-am dorit decât să dau pagină după pagină după pagină, să aflu mai mult și mai mult. Cred că e deja clar că recomand romanul oricui, indiferent de gusturi, pentru că veți descoperi o poveste despre oameni și felul lor de a fi, dar și o speculație despre timp și modul cum ar putea el funcționa. Pentru cei care evită SF-ul, dacă v-ați dorit vreodată să vizitați vreun moment din trecut, veți iubi acest roman. Pentru cei care citesc SF pe pâine, dacă puteți depista un paradox temporal de la cinci kilometri, fără ochelarii de citit, veți iubi acest roman. Și pentru cei care vor pur și simplu o poveste bună, în care să vă pierdeți, dar și care să vă pună mintea la lucru, veți iubi acest roman. Notă: Recenzia face parte din proiectul . În fiecare a doua miercuri a lunii, bloggerii care fac parte din proiect vor publica simultan părerile lor despre o carte din sfera SF&F semnată de un autor român. Așadar, dacă vreți să vedeți alte păreri despre , le găsiți pe blogurile: Pentru 10 mai, vom citi de M. M. Țara. Dacă mai sunt bloggeri interesați să ni se alăture, avem un grup de facebook unde ne organizăm: . Această carte m-a fascinat și m-a uimit de la un capăt la celălalt. Pentru cei care au văzut sau auzit despre filmul Split , subiectul romanului lui Keys nu va fi o surpriză. Ambele spun povestea unei persoane care suferă de personalitate multiplă, având 23 de persoane care „locuiesc” în același corp, a 24-a fiind ceva mai specială. Totuși, asemănările se opresc aici, filmul preferând să adauge o notă de supranatural (din câte am înțeles din trailer, nu am văzut filmul) . Romanul, în schimb, spune povestea adevărată a lui William Stanley Milligan, zis Billy, care nu are nimic supranatural, ci doar o boală mintală care îi transformă complet viața. Danny a fost arestat, fiind acuzat de violarea și jefuirea a trei tinere. În arest, Ragen a fost cel care a recunoscut jaful, dar nu și violul. De fapt, nici el, nici Arthur nu reușesc să afle cine anume a încălcat regula abstinenței. Dar nici ei nu pot fi siguri că „frații” lor nu le ascund ceva, pentru că deși se pot impune, pot fi și păcăliți, mai ales în perioadele de confuzie. Cei trei sunt doar o parte dintre personalitățile lui Billy Milligan, o persoană care suferă de personalitate multiplă și care a comis într-adevăr cele trei violuri. De asemenea, este și prima persoană care reușește să scape de pedeapsă, invocându-și boala drept motivație pentru faptul că nu a fost în deplinătatea facultăților mintale în timp ce încălca legea. Dacă e într-adevăr bolnav sau doar un actor bun, dacă merita achitat sau, dimpotrivă, ar fi trebuit să meargă la închisoare, doar cititorul poate decide. Când am început să citesc , mi-am petrecut câteva minute bune ofticându-mă că n-am citit-o mai devreme. O am în casă de mai bine de un an, pentru că îmi plăcuse foarte mult Flori pentru Algernon și mi-am dorit să citesc ceva scris de același autor. Acesta fusese singurul criteriu când am ales cartea, nici măcar nu m-am uitat despre ce e vorba în ea. Și pentru că nu m-am uitat, am ales să citesc altceva în acea perioadă și timpul a tot trecut. Apoi a apărut filmul Split și deși am citit numai de bine despre el și deși m-a fascinat ideea pe care se baza filmul, n-am ajuns să-l văd pentru că mi s-a părut prea horror pentru gustul meu. Însă într-una din recenziile filmului, mi-au trecut ochii și peste o mențiune a numelui Billy Milligan și mi-am amintit de roman. Așa că am început să-l citesc și m-a prins de la primele rânduri. Totuși, declicul adevărat s-a petrecut când, după ce citisem o treime, mi-au picat ochii pe coperta a patra, unde era clar menționat faptul că povestea e scrisă după un caz real. Și deși mă fascinase viața lui Billy, faptul că e reală, că el a existat cu adevărat a făcut ca impactul pe care romanul l-a avut asupra mea să fie și mai mare. Scriitorul te invită de la început să cântărești tu însuți faptele și să decizi dacă îl crezi sau nu pe Billy. Eu l-am crezut de la primele pagini, de la primele descrieri ale manifestărilor personalităților sale. Iar viața sa mi s-a părut atât de tristă, plină de confuzie și de durere, dar, mai presus de toate, de starea lui duală: e simultan incredibil de singur, dar și parte dintr-o familie/comunitate a propriilor personalități. E paradoxal, e aproape incredibil și e fascinant. Mi-e greu să nu arunc cu superlative în stânga și în dreapta pentru că mi s-a părut o carte perfectă. Mi-e greu, totuși, să mă refer la atmosferă sau la personajele secundare. Până la urmă, e vorba de realitate, aceea chiar era atmosfera și aceia chiar erau oameni. Cum să judeci așa ceva? Nu pot decât să admir modul în care Keys a pus cap la cap documente, scrisori și declarații, frânturi de amintiri și de relatări ca să construiască o poveste pe care, citind-o, să ai senzația că o trăiești. Iar modul cum redă ceea ce se întâmplă în mintea lui Billy te face să-l înțelegi pe cât de mult e posibil pentru o persoană care e mereu „în lumină”, așa că e evident de ce Milligan l-a ales pe Daniel Keys să scrie această poveste. Vă recomand dacă vreți să vă convingeți pe propria piele că uneori, realitatea poate fi mai fascinantă decât ficțiunea și că mintea omenească este un tărâm mult mai straniu decât unele dintre cele mai fanteziste lumi imaginate până acum. După ce m-am distrat ca voluntar la evenimentul meu literar preferat, anul acesta n-aveam cum să nu-mi reiau rolul și să dau o mână de ajutor la organizarea ediției cu numărul 6 a . De data asta, am transformat Centrul Cultural „Casa Artelor” în casa iubitorilor fantasticului în toate manifestările lui. Locul cred că a fost cel mai fain de până acum: central, luminos, încăpător... câteva roți zimțate în plus și ar fi fost un decor de-a dreptul steampunk . În plus, voluntarii de la I <3 S3 ne-au ajutat mult la aranjarea spațiului înainte și după târg. La fel ca anul trecut, mi s-a părut fascinant modul în care câteva săli s-au umplut de cărți, figurine, tricouri, roboți, imprimante 3D și, desigur, de oameni faini care abia așteptau să se bucure de tot ce are Final Frontier de oferit. Am reușit și eu să arunc un ochi peste noutățile editurilor, deși mai mult în momentele de dinaintea începutului oficial al zilei, când nu aveam prea mare lucru de făcut. Așa am reușit să aduc acasă un mic din care se vede clar că în materie de achiziții de la târguri, prefer autorii români. Motivul nici nu e greu de ghicit: autografeee! Și nu mă refer doar la o semnătură aruncată pe carte, ci la cele câteva clipe de interacțiune în care majoritatea îmi mulțumesc pentru diverse, de la promovare și încredere, la simplul fapt că am cumpărat cartea. Reacția lor mă surprinde de fiecare dată, pentru că eu ar trebui de fapt să le mulțumesc pentru lumile fantastice în care mi-au permis să evadez în momentul în care le-au mutat din imaginația lor în cărțile pe care le scriu. Bine, iubesc și dedicațiile care mai de care mai inspirate, pe care uneori le recitesc cu drag. Totuși, ca de fiecare dată, momentele mele preferate sunt evenimentele: lansări, discuții, dezbateri, toate îți permit să afli mai multe despre orice, de la volumul pe care credeai că l-ai înțeles, dar în care autorul poate a ascuns mai multe aspecte care ți-au scăpat, la subtilitățile lumii editoriale și a întregului proces prin care un manuscris devine un volum. Așa că anul acesta, pe lângă a impune programul (ceea ce n-a trebuit să fac aproape deloc, toată lumea a reușit să se încadreze bine și am avut parte de pauzele prevăzute tocmai pentru a permite spațiu de manevră... de care am profitat ca să bag mâncare pe gât ca ultimul sălbatic hămesit) , mi-am propus să transmit live evenimentele pe facebook. Cred cu tărie că fiecare discuție ar trebui să ajungă și la cei care, din motive diverse, nu au putut ajunge, dar și la cei care în mod normal n-ar participa la o lansare de carte pentru că nu știu ce presupune. Din păcate, socoteala de acasă nu s-a potrivit cu cea din târg (literalmente) și rețeaua nu mi-a permis un broadcast la calitate mare, iar telefonul nu mi-a permis să scad puțin calitatea. Așa că, după vreo 10 minute irosite înjurând mental, am decis să înregistrez local și să „văd eu după”. Și uite așa am învățat că telefonul meu arată un cadru mai larg decât filmează efectiv, așa că am destule filmulețe cu oameni tăiați sau scoși din cadru, am învățat că uneori se defocalizează singur, așa că am 3 minute de filmare complet neclară pe care niciun program din lume nu o poate repara și am învățat că dacă uiți să pui telefonul în airplane mode (pentru că tu aveai de gând să transmiți live) și te sună cineva, filmarea se întrerupe și ai pauze... Măcar se aude decent și imaginea e și ea relativ decentă. Așa iată-mă cu vreo 13 filmulețe de peste 4GB fiecare în memoria telefonului, filmulețe pe care facebook nu mi-a permis să le încarc pe . Rezultatul? O zi de editat (pentru care îi mulțumesc enorm lui Laur) în care am descoperit că dacă vrei să adaugi o secundă la începutul unui filmuleț de jumătate de oră, salvarea modificării durează minim jumătate de oră. Și o zi de uploadat în care am învățat că dacă vrei să lași ceva peste noapte, totul o să crape la 5 minute după ce ai adormit și că dimineața o s-o iei de la capăt. Dar și un unde puteți găsi filmări de la toate evenimentele și pe care plănuiesc să-l mai folosesc când vreau să fac pe cameramanul și să-mi chinui prietenul cu editarea video. Revenind la târg, au fost două zile perfecte. Am revăzut oameni dragi, am descoperit autori noi pe care abia aștept să-i citesc pentru a descoperi dacă sunt la fel de promițători pe cât par și am participat la două panel-uri, dintre care unul a fost moderat de mine. Apropo, îmi permit în sfârșit un moment de fangirl: Am fost invitată într-un panel alături de Tudor Popa!!! Bine, am fost nouă oameni cu totul, dar am avut în sfârșit ocazia să-l aud vorbind pe unul dintre oamenii din industria de carte pe pe care îi admir de mult, mult timp. Omul e aproape o legendă și eu am stat de vorbă cu el!!! Din păcate, nu aveam nicio carte Nemira la mine și fondurile pe ziua I de târg se epuizaseră, altfel aș fi putut pleca și cu un autograf pe una din cele mai frumoase coperte pe care le-am văzut vreodată. Bine, și panel-ul meu mi-a plăcut, deși mărturisesc că nu m-am pregătit mai deloc pentru el, dar sper că nu se vede. Oricum, sunt fericită că a început să fie considerată o comunitate a cărei părere merită ascultată, chiar dacă discuțiile despre cine și de ce îndrăznește să-și dea cu părerea sunt interminabile în fandom. În ultimele zile s-a consumat multă cerneală virtuală pe subiect, pornind de la articolul Alexandrei Medaru de și de la întrebarea lui Dan Doboș de la târg, care au rezultat în articolul lui Silviu/Assassinul de și în editorialul lui Alex Lamba din . Din fericire, pe Internet e loc pentru toți, așa că vin cu și eu cu niște păreri care simt că ar trebui exprimate: După cum am spus și la târg, reprezentanții editurilor au participat la un eveniment al bloggerilor de carte pentru că eu i-am invitat și ei au acceptat să vină. E atât de simplu. Nu cred că asta a însemnat o validare a bloggerilor prezenți (n-aveau de unde să știe cine va fi acolo; nici eu nu știam cine va fi prezent. Cât despre mine, în cel mai bun caz mi-au validat abilitatea de a modera un eveniment, nu calitatea articolelor mele) și cu atât mai puțin încurajarea lor să fie critici literari (wtf?!) . Au venit ca să ne cunoască, probabil pentru că unele din... lucrurile pe care le scriem (recenzii, păreri, impresii, ziceți-le cum vreți, până la urmă sunt articole de blog în care scriem ce vrem noi despre cărțile citite) sunt utile industriei de carte. Și poate pentru că unele astfel de articole îi nemulțumesc sau comportamentul unor bloggeri dăunează comunității și au vrut ca noi să știm ce să nu facem. Oricum, ca organizator, pot să explic oricui vrea să mă asculte că scopul evenimentului a fost crearea unei care fac schimb de experiență online, dar și offline, în cadrul unor întâlniri în care discutăm între noi, dar și cu persoane din sfera literară care pot să afle răspunsuri la întrebările pe care le au și să ne spună ce au de transmis către bloggeri. Inclusiv criticii literari pot să vină să dialogăm până înțelege fiecare că nici noi nu ne erijăm în critici, nici ei nu scriu niște simple recenzii cu cuvinte mai complicate. Despre libertatea de exprimare a părerii fiecăruia a scris deja Alex mai bine decât aș putea-o face eu, așa că n-o să mai reiau ideea. Dar o dată ce părerea există, e musai să fie și emisă? Răspunsul cel mai simplu este „Nu”. Îmi place să cred că avem cu toții păreri mai mult sau mai puțin avizate despre absolut orice. Dar eu n-o să mă apuc să-mi spun părerea despre cum ar trebui cineva să-și gestioneze un teren arabil, când am trăit toată viața la oraș și am reușit să omor fiecare plantă pe care a trebuit s-o îngrijesc de una singură. De ce? Pentru că eu consider că în acest caz, nu am căderea să-mi dau cu părerea. Da, cu toții putem emite păreri. Ar trebui mereu s-o facem? Nu. Ar trebui mereu să ne abținem? Din nou, nu. Fiecare dintre noi e (deocamdată) liber să decidă când să-și spună părerea și ceilalți sunt liberi să judece dacă are căderea să o facă. Apoi, ținând sau nu cont de părerile criticilor (nu ăia literari, ci cei care efectiv l-au criticat) și lăudătorilor, fiecare „părerolog” decide dacă să continue sau nu să-și facă publice părerile. E simplu în aparență, dar complicat în realitate pentru că decizia despre emiterea efectivă a părerilor e și va fi mereu subiectivă, cât timp suntem liberi să vorbim. Și fiecare dintre ceilalți e la fel de liber să considere acele păreri bune sau proaste și emiterea lor un semn de inteligență sau, dimpotrivă, de lipsă de bun simț. Iar am deviat mult. Pe scurt, din punctul meu de vedere a fost un târg excepțional și cea mai reușită ediție de până acum. Sper că și cei care au participat, fie ca vizitatori, expozanți sau invitați la evenimente s-au simțit la fel de bine și sper să vă mai întâlniți cu și pe la alte evenimente, dar și să ne vedem pe 22 aprilie la următoarea ediție a , unde vom avea un invitat special pe care îl alegem zilele astea , în care invit toți bloggerii de carte. Și sper că aceia dintre voi care n-au reușit să ajungă să se bucure de înregistrările mele (sau măcar să nu mă înjure prea tare pentru calitatea lor) . Și sper să-l mai întâlnesc pe Tudor Popa ca să-i pot cere un autograf :P Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2017,"Din exterior, SF-ul este perceput ca fiind un tip de literatură simpluț, de divertisment, cu teme banale și eroi de paie, cu lupte intergalactice și omuleți verzi. Ocazional, e văzut și ca un gen dificil, cu știință multă pe care dacă nu reușești să o înțelegi până la ultima ecuație, nu te poți bucura de lectură. În realitate, însă, SF-ul are multe nuanțe. Există, desigur, și romanele simpluțe cu eroi de paie care împușcă omuleți verzi cu pistoale laser. Rareori, există și romane care abundă în știință, care nu sunt pe placul tuturor. Dar, de cele mai multe ori, romanele SF nu fac decât să construiască un posibil viitor, concentrându-se pe societate, pe tehnologie, pe civilizații stranii întâlnite prin spațiu, pe zborul între lumi. Și construiesc acest viitor pentru a vorbi despre noi, despre oameni, așa că este deseori un gen ușor de înțeles și de iubit pentru cei dispuși să-i dea o șansă. Din când în când, destul de rar, printre aceste romane se numără și unele care au loc în viitorul apropiat, cum e , care începe peste doar patru ani, dar e scrisă într-un stil atât de viu și de cinematic încât te face să simți că ai călătorit în timp. În 2021, un detectiv privat american este plătit să urmărească un om de știință chinez, dar descoperă că nu este singurul care se află pe urmele asiaticului. Cineva i-a sechestrat fiica cercetătorului și o folosește ca monedă de schimb pentru a obține o serie de rezultate ale cercetărilor sale, rezultate pe care americanii se chinuie să le suprime, deoarece au potențialul de a schimba lumea. Un obiect ceresc care este în mod clar artificial se îndreaptă spre sistemul solar. Va dura câteva decenii să ajungă la noi, însă omenirea ar putea încerca să se pregătească pentru întâlnirea cu o altă specie... dacă ar ști ceea ce o așteaptă. Însă, în ciuda tuturor încercărilor, secretul iese la iveală exact acolo unde trebuie: în rândul oamenilor suficient de influenți pentru a face ceva. Și în timp ce mersul firesc al lucrurilor și avansul tehnologic schimbă fața planetei, în umbre se țes planuri pentru a asigura viitorul speciei și după ce obiectul străin va ajunge în sistemul solar. Imaginați-vă Fundația lui Asimov combinată cu vreo duzină de romane distopice, amestecată cu puțin optimism și cu o tonă de stupiditate umană și ați putea obține ceva asemănător romanului . În primul rând, mi se pare un gest foarte curajos să încerci să scrii despre un viitor atât de apropiat: în doar patru ani s-ar putea infirma sau confirma tot ce ai scris... Probabil rezultatul va fi o combinație a celor două (și, cu puțin noroc, se vor îndeplini predicțiile optimiste, iar de cele pesimiste se va alege praful... deși după cum stau lucrurile, tind să cred că va fi exact pe dos) . Pe de altă parte, pentru cititori e captivant de văzut cum lucruri minore care se întâmplă azi ar putea avea un impact enorm în curând sau, dimpotrivă, ar putea fi uitate în doar câțiva ani. La fel cum e extrem de plăcut să ignori partea socio-politică și să speri că tehnologia va arăta exact atât de provocator (mașini care se conduc singure la fiecare pas, microdrone, Hive? Oh, yes) , la fel cum poți să te deprimi ignorând tehnologia și văzând cum ar putea evolua țările spre ultranaționalism și xenofobie, spre sărăcie și suprimarea drepturilor într-un fel în care China viitorului să poată părea o opțiune viabilă (meritocrația bate dictatura sau cleptocrația, după părerea mea) . Menționasem Fundația lui Asimov; paralela între cele două romane e destul de la îndemână pentru că și Mihălțianu sare prin timp, păstrând doar câteva personaje de la o perioadă la alta. În cazul acesta, „salturile” mi s-au părut alegerea logică, pentru că a fost mult mai ușor de observat evoluția (sau involuția) omenirii, dar și impactul știrii despre obiectul ceresc asupra noastră. Totuși, pentru că salturile temporale nu au fost foarte mari, personajele principale au avut loc să crească, să devină mai mult decât niște simpli suporți ai acțiunii. Nu pot spune că m-a impresionat vreun personaj în mod deosebit, însă. Personajele sunt prezente, dar nu memorabile, poate cu excepția miliardarului-fără-nume (*cough* Elon Musk *cough*) . În schimb, memorabilă este scena cu planeta Marte, scenă despre care nu vreau să vă spun prea multe, dar care e scrisă ge-ni-al. Am simțit că privesc totul, am simțit tensiune cu adevărat, mai mult decât în orice alt roman citit în ultimele luni. Am fost pur și simplu *oau* zile în șir, am fost entuziasmată ca și cum ar fi fost adevărat. Nici măcar nu țineam cu cineva anume (o să înțelegeți despre ce e vorba când o să ajungeți la scena respectivă, vă garantez) , pur și simplu citeam ca să văd ce se va întâmpla. Și de parcă paginile acelea n-ar fi fost de-ajuns ca să mă facă să recomand cartea oricărei persoane vag pasionată de SF, urmările acelui moment și modul în care se rezolvă lucrurile e minunat și înduioșător și mi-a redat încrederea în omenire... ... pentru ca omenirea să-și bată joc de ea înapoi pe Terra. Contrapunctul superbității de lângă Marte este o scenă oribilă din Orientul Mijlociu care îți face scârbă de ființele cu care împarți specia. De fapt, așa e tot romanul, o combinație dulce-amară de inventivitate umană și de compasiune, alături de inconștiență, ignoranță, prostie... E o oglindă atât de reușită încât ți-ai dori să se înșele, deși arată și o serie de calități incontestabile. Tocmai de aceea nu cred că e o carte pentru toată lumea, ci recomand visătorilor care nu se tem să fie sinceri, pasionaților de tehnologie care nu se tem de fațetele ei neplăcute, ci înțeleg necesitatea acestora, celor care nu așteaptă inteligență și viziune de la masele de oameni, dar care știu că progresul nu poate fi oprit, doar încetinit... și celor care speră să nu trăiască în niște vremuri care îl vor încetini. Notă: Recenzia face parte din proiectul . În fiecare a doua miercuri a lunii, bloggerii care fac parte din proiect vor publica simultan părerile lor despre o carte din sfera SF&F semnată de un autor român. Așadar, dacă vreți să vedeți alte păreri despre , le găsiți pe blogurile: Pe 12 iulie vom scrie despre de Cătălina Fometici. Dacă mai sunt bloggeri interesați să ni se alăture, avem un grup de facebook unde ne organizăm: . Miercurea trecută, editura Nemira a organizat o seară de film pe iarba verde a celor din Epic Bar, unde am văzut Contact, ecranizarea romanului cu același nume al lui Carl Sagan. Deși văzusem filmul cu ani în urmă, nu am citit niciodată , așa că am decis că acum e momentul și am terminat romanul cu o zi înainte de a vedea filmul. Și pentru că nu m-am putut hotărî dacă să scriu o recenzie a cărții sau un articol despre film, am decis să le combin și să le compar pe cele două. Ellie Arroway a fost pasionată de științele exacte încă din copilărie, fiind mereu fascinată de lumea înconjurătoare și de regulile după care funcționează aceasta. Tatăl ei i-a fost mereu alături, ajutând-o să înțeleagă fenomenele din jurul ei, însă el a murit când ea era încă un copil. Mai târziu, deși a avut de luptat cu prejudecățile celor care considerau că e nepotrivit sau ciudat să accepte o femeie în cercurile lor, Ellie a reușit să obține un post important în cadrul programului SETI (Search for Extra Terestrial Inteligence) Acesta este un program care se ocupă de căutare vieții inteligente în spațiu, ascultând diverse frecvențe în căutarea unei transmisiuni radio artificiale. Totuși, interesul pentru acest domeniu de cercetare scade, până când Contactul se produce și omenirea primește un semnal din stele. Mai întâi, e detectat un șir de semnale care reprezintă șirul numerelor prime, apoi se descoperă că semnalul purta și un mesaj video, care reprezintă discursul lui Hitler de la deschiderea Jocurilor Olimpice din 1936, primul semnal radio suficient de puternic încât să poată fi recepționat din afara atmosferei Pământului. Însă și acest mesaj ascunde un altul, un set secundar de imagini intercalate cu cele ale filmulețului. Aceste imagini sunt adevăratul Mesaj, constituind planuri foarte exacte pentru construirea unei Mașini, mașină care ar putea face orice, de la a transporta pe cineva către stele la a distruge planeta. Însă indiferent de scopul mașinii, însăși existența unui Contact schimbă complet Pământul și comportamentul tuturor oamenilor. De la oameni care își descoperă credința și donează tot ce au pentru a-și ușura sufletul și a-și asigura un loc în Rai la modul cum noi ramuri ale științei se dezvoltă înfloritor, lucrurile se schimbă. N-am intrat în prea mult detalii pentru că sunt destule mici diferențe între carte și film: în carte, Ellie e pasionată de știință în general, pe când în film, hobby-ul ei din copilărie ține doar de domeniul radio. În carte, mama lui Ellie se recăsătorește după ce tatăl ei moare, pe când în film, mama ei moare înaintea tatălui, lăsând-o singură. În carte, sunt cinci persoane care folosesc Mașina, în film e una singură. Și nu în ultimul rând, în carte Mesajul și Mașina au un impact global, bine explicat, în timp ce în film, totul se concentrează pe America și chiar și aici lucrurile sunt mult mai vagi, accentul căzând pe impactul Contactului asupra lui Ellie. Pe scurt, filmul spune o poveste despre credință, cu toate fațetele ei, de la extremism la convertire, de la scepticism la acceptare, în timp ce cartea spune o poveste despre Contact și impactul lui, cu toate fațetele sale. Totuși, deși mi-a plăcut mult mai mult , îmi dădeam seama în timp ce citeam că s-ar putea să nu fie pe gustul tuturor. E dens și lent, acțiunea înaintând pas cu pas, presărată de multe pasaje cu un ritm deloc alert. Fie se insistă pe anumite aspecte ale acțiunii, explicate bine, fie sunt disecate anumite filozofii și perspective asupra unei varietăți de subiecte. De la credință la valori la viziunea asupra unei civilizații despre care există mult mai multe întrebări decât răspunsuri, multe pasaje sunt mai degrabă contemplative decât încărcate de acțiune. Ba chiar pe alocuri, pentru că am văzut filmul înainte, așa că știam, în linii mari, ce urmează să se întâmple, mi-aș fi dorit ca lucrurile să se miște mai repede, ca Mașina să fie gata mai devreme, pentru ca mai multe pagini din carte să se poată concentra pe urmările construcției ei, pe acțiunea absolut fascinantă care are loc după ce Mașina e gata. Dar, de asemenea, citind și cufundându-mă în lumea descrisă de Sagan, atât de asemănătoare și totuși atât de profund schimbată, m-am îndrăgostit de stilul lui de a scrie, de acel sense of wonder care m-a atras inițial spre literatura SF. Redescoperindu-l în acest roman, mi-am dat seama cât de mult mi-a lipsit, cât de greu se găsește în literatura prezentului, care se concentrează deseori pe teme mai triste decât simpla bucurie dată de contemplarea Universului. Atunci când am terminat de citit romanul, mi se părea că filmul i-a făcut cinste. Îmi aminteam prea puține ca să pot să le compar cu adevărat, așa că m-am bucurat de ocazia de a-l revedea. Și e atât de diferit... Are și el propriile momente în care redă acel sense of wonder (serios, când o să găsească cineva un termen care să traducă sintagma asta o să fiu prima care să-l folosească, dar uimire sau fascinație sunt prea puțin) , dar totul e la o scară atât de mică, parcă n-a fost suficient timp pentru contemplație. Unde romanul mi s-a părut lent, filmul mi s-a părut rapid. Ah, și povestea de dragoste din film e forțată. Și mi s-a părut incredibil de trist modul în care echipajul Mașinii a fost redus la o singură persoană, e atât de frumos modul cum se desfășoară lucrurile în roman, cum cei cinci trec împreună prin aceeași experiență și fiecare reacționează în felul lui, unii cerebral, alții emoțional... E diferit, e mai bogat, e fascinant. Nu că filmul n-ar fi și el fascinant, dar după ce am citit romanul, ecranizarea mi s-a părut mult mai săracă. Deja cred că încep să mă repet. Deși a trecut aproape o săptămână, sunt încă sub influența sentimentelor date de roman. Filmul e incredibil de privit chiar și la o revedere, e o meditație profundă despre credință și merită văzut, însă romanul e pur și simplu altceva... E o fereastră spre o lume în care poți crede din nou că oamenii au capacitatea să facă lucruri minunate. E o senzație de unitate și de dorință de mai mult și mai bine pe care, ridicând ochii din carte și privind în jur pur și simplu n-o pot simți. Citind, mi-am regăsit încrederea în umanitate, în acea omenire care poate fi demnă de un mesaj din stele, care poate lucra împreună pentru a ajunge în viitorul pe care ni-l dorim. Acea omenire despre care nu simți că e copleșită de propriul avans, că s-a speriat și că dă înapoi. Acea omenire dominată de curiozitate, nu de teamă. Acea omenire temerară, nu lașă. Acea omenire care își ajută semenii să evolueze, nu se lasă trasă de ei înapoi în trecut. E o lectură de care, din când în când, avem nevoie ca să ne reamintim cine suntem și cine vrem să fim. În plus, faptul că Sagan a ajutat, de-a lungul carierei, la popularizarea științei e foarte benefic, romanul fiind digerabil, conceptele științifice fiind bine explicate, pe înțelesul tuturor. Da, se simte că militează pentru știință, dar se simte și că are o viziune proprie despre ceea ce unii numesc Dumnezeu și că deși neagă faptul că ne-ar putea influența viețile în modul activ, predicat de preoți, nici nu se află la extrema cealaltă, a unui Univers dominat de Șansă, de Noroc, de Întâmplare, ci că există ordine, că știința relevă acea ordine, că acesta este scopul ei, să descopere și să releve Ordinea lucrurilor. Sau așa am perceput eu romanul. În concluzie, mi-ar plăcea ca orice persoană de pe glob să citească măcar o dată în viață, să vadă pentru o clipă tot acel potențial al omenirii, să-și reîncarce rezervele de încredere și de optimism, dar și să-și deschidă mintea în fața Logicii și a Rațiunii. Cred că asta ar face lumea mai bună. Și mai cred că e foarte naiv din partea mea să cred că acest roman ar putea schimba pe toată lumea, așa că dacă asta nu vă determină să-l citiți, atunci ar mai fi de spus că m-a surprins și prin tușele ușoare de feminism, prin modul în care egalitatea sexelor în lumea științifică e promovată, dar nu în modul extremist, absolut, ci este promovată ideea meritocrației, indiferent de sex. Ceea ce mi se pare, din nou, că e ceva la care toți ar trebui să medităm, măcar din când în când, măcar la finalul lecturii acestui roman. Fantasy-ul a început să-și facă din ce în ce mai des simțită influența în literatură, amestecându-se cu alte genuri: de la poveștile de dragoste cu creaturi supranaturale până la istoriile alternative în care dragonii și-au băgat coada în războaiele oamenilor. Acum a venit momentul în care vrăjitoarele, demonii și alte ființe fantastice să devină protagoniștii unui roman polițist în adevăratul sens al cuvântului. Alex Anghel este un detectiv particular care lucrează pentru locuitorii Lumii Tenebrelor, o lume paralelă celei umane, Alex fiind un om care poate vedea dincolo de iluziile magice. A avut o perioadă liniștită în ultima vreme, așa că situația financiară îl determină să accepte orice caz. Mai ales când cea care îl angajează este Laura, o femeie fatală... și o moartă-vie, care are nevoie ca Alex să-i găsească stăpânii, altfel va muri. Așa începe o investigație ca la carte desfășurată pe străzile Timișoarei, însă nu pe cele pe care le cunoaștem, ci pe aleile misterioase din Lumea Tenebrelor, unde vom întâlni personaje prietenoase, cum ar fi satirul Otis, dar și periculoase, precum demonița Elza Poisonfever. Alături ele, Alex va descoperi unele din secretele supranaturalilor, dar și o parte a propriului trecut, care a fost un mister și pentru el însuși. Romanul acesta începe atât de surprinzător, cu una dintre cele mai clișeice scene ale romanelor polițiste: detectivul-aproape-alcoolic aflat într-o perioadă mai săracă în cazuri, în biroul căruia intră o femeie fatală și bogată care îi face o ofertă pe care n-o poate refuza. E o scenă de impact prin familiaritate, dar și prin întorsătura de situație care dă tușa originală a romanului: femeia fatală e o moartă-vie, un corp reînviat care devine un servitor nemuritor și loial celui care l-a readus la viață. De fapt, întregul roman e presărat de creaturi supranaturale care mai de care mai fascinante. Preferatele mele sunt de departe surioarele Priscilla, echivalentul urban al nimfelor pădurii. Mai exact, sunt niște ființe care arată altfel pentru orice privitor, acesta văzându-le ca pe niște femei seducătoare indiferent de gusturi. Pe locul al doilea e doamna „Dr Jekyll și Hyde”, pe care vă las s-o descoperiți singuri. Atmosfera mi s-a părut și ea caracteristică unui roman polițist clasic, deși tușele de mister și de pericol constant la adresa singurului om din Lumea Tenebrelor i-au dat un aer întunecat și apăsător. În plus, modul în care Lumea Oamenilor și cea a Tenebrelor se suprapun și se amesteca lăsând la iveală când pe una, când pe cealaltă e captivant și în ciuda faptului că nu e o idee bună se te plimbi neînsoțit în lumea supranaturalilor, Daniel Timariu o descrie într-un mod în care te face să-ți dorești s-o vizitezi. Acțiunea e destul de fragmentată, cu multe episoade în care Alex își reamintește cazuri mai vechi sau învățături deprinse de la Otis, însă acest lucru ajută mult cititorul să înțeleagă regulile Lumii Tenebrelor. Există câteva momente în care tocmai aceste reguli necunoscute salvează situația, momente care ar părea forțate dacă n-ar fi fost menționat de la început trecutul misterios al detectivului. Totuși, momentul revelației de la final mi s-a părut grăbit, l-aș fi vrut mai bine explicat. Comparativ cu restul romanului, viteza crește mult prea mult și prea brusc, așa că am rămas puțin debusolată. Totuși, vă recomand pentru că e un amestec surprinzător și fascinant între Fantasy și policier, cu personaje captivante și surprinzătoare și cu un deznodământ cel puțin neașteptat. În plus, faptul că se petrece chiar în România e întotdeauna un plus și mie una mi-a făcut poftă de vizitat Timișoara. Notă: Recenzia face parte din proiectul . În fiecare a doua miercuri a lunii, bloggerii care fac parte din proiect vor publica simultan părerile lor despre o carte din sfera SF&F semnată de un autor român. Așadar, dacă vreți să vedeți alte păreri despre , le găsiți pe blogurile: Luna asta, în premieră, vom recenza două romane, așa că pentru 21 iunie, vom scrie despre de Adrian Mihălțianu, iar pentru 12 iulie vom citi de Cătălina Fometici. Dacă mai sunt bloggeri interesați să ni se alăture, avem un grup de facebook unde ne organizăm: . Am lipsit aproape o lună din mediul online (offline am reușit să particip la destule evenimente faine în ultima lună) , dar a meritat fiecare clipă. Pentru că am terminat! În sfârșit, am scăpat de facultate! Nu complet, mai am de scris și prezentat licența, dar am scăpat de examene. De toate examenele. Pentru totdeauna. E o senzație incredibilă să știi că nu o să mai trebuiască niciodată să-ți pierzi weekend-urile pe teme pe care le faci în silă, doar ca să strângi niște puncte ca să intri într-un nenorocit de examen. S-a terminat și cu zilele de căutat febril materiale și modele de examene, bârfe despre stilul de notare și despre subiecte „preferate”. Gata cu toate astea. Bine, s-a terminat și cu cursurile faine, la care abia așteptam să ajung ca să mai învăț câte ceva interesant. O să ajung să-mi pară rău și de ele. Dar am făcut o mică statistică în minte și, după patru ani, aproximativ 45 de materii ținute de 35-40 de profesori, mie mi-au plăcut fix patru dintre ei. Patru. P-a-t-r-u. Dintre care pe vreo doi i-am apreciat doar pentru stilul de predare, nu neapărat pentru lecțiile de viață sau mostrele de înțelepciune, n-am avut standarde prea înalte, altfel era mai rău. Bine, dacă aș număra și asistenții, dar și profesorii pe care i-am cunoscut, dar care nu mi-au predat nimic niciodată în cadrul facultății, statistica ar fi mai bună. O să ajung să privesc lucrurile și din perspectiva asta. Acum, însă, prefer să mă bucur de libertate comparând bucuria de a fi terminat cu toate momentele în care simțeam că sunt la doi pași de o cădere nervoasă, cu toate lacrimile de frustrare, cu toate zâmbetele false aruncate pe la cursurile cu prezența obligatorie. Cu toate momentele când mi-am dorit să renunț. Nu vreau să mă uit în urmă cu nostalgie sau tristețe, vreau să privesc cei 16 ani de sistem de învățământ și să trag concluzia că cei patru ani de facultate au fost cei mai răi. Acolo am cunoscut cei mai nedrepți profesori, cele mai deconectate de realitate cerințe, cea mai „lasă-mă să te las” atitudine, cele mai evidente pile pe care le-ai putea visa. Am cunoscut și reversul medaliei, după cum spuneam mai sus, au fost și profi ok. Patru. Și dacă e ceva ce am învățat în Poli e că patru nu e o notă de trecere. Ar mai fi multe de spus, dar voi da afară totul cu timpul. Nu te poți curăța de patru ani în patru minute. Dar s-a terminat. Mai e o lună în care pe lângă muncă, voi avea de lucrat și la licență, ceea ce îmi va lua din timpul pentru citit și pentru blog. Dar apoi vine vara, când lucrez doar part-time, așa că o să am o căruță de timp liber și probabil literalmente o căruță de cărți necitite. Și vreau să scriu, vreau să scriu mult. Am o serie de proiecte pe care vreau să le continui, altele pe care vreau să le demarez cât de curând. În plus, am adunat în acești patru ani de participare pe la evenimente literare o grămadă de concluzii pe care vreau să vi le împărtășesc. Luna asta e de încălzire, vreau să-mi reintru în ritm, iar vara asta vreau să fie începutul unei perioade superbe, în care obligațiile sunt puține și visele mari. Și în care teancul de „to read” se micșorează (săptămâna asta am citit deja două romane și m-am apucat de al treilea, deci lăsați cărțile să vină la mine) . N-am s-o mai lungesc mult, nu voiam decât să marchez cumva momentul, să rămână undeva senzația de eliberare pentru că, peste ani, probabil nu voi mai privi lucrurile așa, probabil mi se va părea că n-a fost chiar atât de rău, că finalul n-a fost chiar așa mare brânză. Azi cred că e. Azi cred că e totul. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=01-2018,"Am terminat de citit acest acum vreo două săptămâni, timp în care m-am tot întrebat cum să-mi structurez recenzia. Am fost cam nesigură în privința abordării din simplul motiv că impresia mea e cumva duală: pe de-o parte, analizând fiecare aspect al poveștii, mi-a plăcut enorm. Pe de altă parte, însă, în timp ce citeam parcă n-am simțit acea plăcere a lecturii, parcă nu m-a „prins”. Imaginați-vă o lume în care legile fizicii se schimbă complet dacă treci dintr-o regiune în alta sau chiar dintr-o zonă a unui oraș în alta. Pe o asemenea planetă trăiește Shara, o tânără ambasadoare care e fascinată de istoria lumii ei. Multe secole, poporul ei a fost sclav, asuprit de cei de pe Continent, care aveau printre ei zeități adevărate, responsabile de schimbările legilor naturii. Însă oamenii s-au dovedit mai puternici decât zeii și i-au ucis, răsturnând balanța. Acum Continentul este cel ținut sub un control strict, orice mențiune a zeilor fiind interzisă. Istoria este, de asemenea, un subiect interzis, așa că atunci când este ucis mentorul Sharei, care era singura persoană autorizată să cerceteze documentele vechi, tânăra va deveni responsabilă de anchetă. Însă investigația ei va scoate la iveală secrete de mult îngropate și va ridica o nouă problemă: oare toate zeitățile au fost ucise? Spuneam la început că părerea mea despre carte a fost cumva duală. Atunci când am terminat-o, am vrut să scriu câteva cuvinte pe , motivând de ce nu m-a impresionat. Și m-am trezit că nu găsesc niciun astfel de motiv. Așa că am luat fiecare aspect pe rând: Personajele sunt superbe. Shara este o femeie puternică și determinată, a cărei fascinație pentru zei e pur și simplu molipsitoare. Însă personajul meu preferat a fost, desigur, Sigrud, nordicul sălbatic și feroce, cu o inimă mare și o slăbiciune paternă pentru Shara. Tipologia personajului său e foarte aproape de sufletul meu, mă impresionează mereu oamenii trecuți prin părțile oribile ale vieții, care au reușit totuși să-și păstreze umanitatea undeva, adânc îngropată sub un munte de cinism. Universul creat de autor și atmosfera cărții sunt și ele fascinante. Un loc în care orice e posibil, în funcție de toanele vreunui zeu nu are cum să te lase indiferent. Și ca orice lume bine construită, totul funcționează după niște legi foarte clare care sunt dezvăluite pas cu pas cititorului, o dată cu detaliile despre istoria războiului dintre oameni și zeități. De aceea, povestea e captivantă: începe cu ancheta unei crime, dar se ramifică în toate direcțiile, incluzând intrigi politice, lucruri de mult îngropate și mistere care par de nepătruns. Așa că, analizând toate aspectele, chiar nu cred că i-a lipsit ceva poveștii. De aceea, am ajuns la concluzia că problema a fost la mine: am citit un roman Fantasy superb, dar am plecat la drum cu așteptarea că voi citi un roman SF. Și deși universul lui Bennett e construit logic, după reguli clare, zeitățile și felul în care schimbă ele lumea nu prea se încadrează în zona științifică. Însă asta nu le face mai puțin fascinante. Întregul mod de funcționare al Continentului e pur și simplu fabulos. Există efectiv zone în care istoria formării lumii e diferită. Și în fiecare zonă, acea istorie e cea adevărată. Într-un oraș, lumea e de fapt lacrima unei zeități și acest lucru este perfect adevărat. În alt oraș, aflat la câțiva kilometri, aceeași lume a fost modelată din lut de o altă zeitate. Și acela e adevărul absolut. Totuși, deși zeitățile par a fi aceste ființe atotputernice, care pot schimba însăși structura universului, ele au fost învinse de oameni. Și asta pentru că existența și comportamentul zeilor are un motiv care m-a uimit, citindu-l, pentru că e surprinzător, dar cumva și logic. Tot romanul, de altfel, e plin de surprize și de răsturnări de situație de necrezut, toate desfășurându-se într-o lume pe care mi-ar plăcea s-o vizitez, deși mi-ar fi și puțin frică. Nu e o lume în care să fie ușor de trăit, pentru că deși zeitățile au adus măreție Continentului, destinul oamenilor era în mâinile lor, așa că viața nu era deloc ușoară. Așadar, vă recomand dacă vreți să citiți un roman Fantasy ca la carte, cu un univers fascinant și personaje pe măsură. Între timp, eu am aflat că romanul e doar primul volum dintr-o serie, așa că abia aștept continuările, mai ales că al treilea volum îl are în prim plan pe Sigrud :) Spoiler: după ce îl cumperi pe cel deja apărut! De-a lungul timpului, am tot văzut cititori dezamăgiți că unele continuări întârzie să apară sau că anumite serii sunt lăsate neterminate. Și mă amuză atunci când dezamăgirea e urmată de acuze cum că editura e neserioasă, arogantă sau rău-voitoare, ca și cum decizia de a amâna sau de a întrerupe o serie ar fi luată doar ca să facă în ciudă cititorilor. În realitate, însă, motivul pentru care seriile nu sunt traduse și publicate până la capăt e foarte simplu: primele volume nu s-au vândut suficient de bine cât să justifice financiar investiția în volumele următoare ale seriei. Pe scurt, dacă tu nu cumperi primele volume (din varii motive, cel mai popular fiind faptul că aștepți să fie traduse toate) , s-ar putea să nu vezi niciodată întreaga serie tradusă pentru că editura nu are nici bani să continue să o publice, nici motive să creadă că își va scoate investiția dacă va termina seria. Desigur, poate după publicarea volumului 7 din seria care n-a mai generat profit de la volumul 4 încoace, se va întâmpla un miracol și vor ieși hoarde de fani să cumpere pachetul cu toate volumele. Dar dacă nu se întâmplă asta, editura iese in pierdere. Atât de în pierdere, încât nu mai are fonduri nici cât să poată investi în seriile de succes. Voi ați risca să închideți afacerea doar de dragul de a termina o serie nerentabilă? Totuși, ce înseamnă că o carte se vinde bine? Din păcate, această evaluare depinde de editură. Pentru unele titluri, 100 de exemplare vândute înseamnă și epuizarea tirajului. Pentru altele, 1500 de exemplare vândute reprezintă un număr prea mic pentru a continua seria. Și atunci, când atâtea lucruri nu depind de tine, cititorul, ce poți face tu? Poți să cumperi cărțile care te interesează. Vrei să citești toată seria? Cumpără primele volume, nu te obligă nimeni să le și citești! De fapt, convinge-ți și prietenii să le cumpere, numărați împreună zilele până la următorul volum, faceți lobby în cercul vostru de amici să le cumpere și ei. Cele mai faine discuții despre cărți pe care le-am avut cu amici cititori erau cele în care speculam cum ar putea să continue vreo poveste pe care autorul încă n-o terminase, așa că eu cred că merită să citești și serii neterminate. Vrei să faci și mai multe pentru seria ta de suftet? Scrie despre cărțile pe care le iubești. Pe facebook, pe goodreads, pe propriul blog, pe oriunde poți. Convinge lumea să le cumpere. Așa, va apărea și următorul volum. Poate vei avea de așteptat. Poate vei fi dezamăgit în cele din urmă, când se va dovedi că ai încercat degeaba, pentru că seria tot va fi întreruptă. Dar măcar vei știi că oamenii din editură sunt la fel de dezamăgiți ca tine. Pentru că nimeni nu-și dorește să nu termine seriile începute. Nici cititorii, nici editurile. Cumva, volumul acesta de povestiri se leagă de ultimele două articole pe care le-am scris în rubrica , și anume și . Nu că acesta ar fi un volum al unor autori de debut (nu știu nimic despre doi din cei șase autori, dar ceilalți aveau minimum un roman deja publicat înaintea apariției acestei antologii) . Dar sunt o serie de autori care nu sunt foarte cunoscuți în cercurile SF-ului românesc (sau, în unele cazuri, nu sunt absolut deloc cunoscuți) . Și cred că și viceversa e valabilă, de aceea mi-ar plăcea să cred că la un moment dat poate vor fi interesați de diversele comunități cu mai multă experiență, de la care ar putea avea ceva de învățat. De asemenea, sper ca și recenziile noastre să-i ajute, având în vedere că suntem o serie de oameni care citim SF de ceva vreme, inclusiv SF românesc scris de autori contemporani. N-o s-o mai lungesc cu introducerea și, la fel ca luna trecută, am să iau fiecare poveste în parte, mai ales că de data asta sunt foarte, foarte diferite din toate punctele de vedere. Și tocmai pentru că sunt atât de diferite, am să le dau și note de la 1 la 5, ca să fie mai ușor de cuantificat diferențele. De asemenea, pentru că e vorba de povestiri scurte, s-ar putea să dezvălui lucruri care se petrec mult după începerea acțiunii. Totuși, ca de obicei, n-am să dau detalii despre ce se întâmplă la final, ca să le las celor curioși plăcerea... um... ocazia de a descoperi volumul . Decantorul de amintiri de Livia Furia - Este o poveste în ramă, cuprinzând pe de-o parte acțiunile unor persoane care descoperă un decantor de amintiri (o mașinărie care îți permite să experimentezi pe propria piele amintirea unei alte ființe) și pe de altă parte, una dintre respectivele amintiri. Din punct de vedere al poveștii în sine, prima parte e faină. Apoi urmează amintirea în sine, care nu e problematică, doar puțin prea ambiguă pentru gusturile mele ceea ce se putea rezolva simplu: Akage (cel care trăiește amintirea) putea fie să știe niște lucruri instinctiv, ca într-un vis, fie să audă și ce gândea Cavalerul (cel care a trăit evenimentele din amintire). Așa s-ar fi putut explica anumite situații pe care Akage nu le-a înțeles, dar pe care Cavalerul ar fi trebuit să le cunoască. De asemenea, felul în care funcționează decantorul asupra lui Akage e ori confuz, ori nu e bine explicat. Mai exact, sunt momente în care el poate face lucruri ca și cum totul ar fi un joc video, sunt alte momente când amintirea e inflexibilă și el e ca o păpușă dirijată și sunt momente în care nu-mi dau seama dacă reacția instinctuală a Cavalerului a fost cea originală din amintire sau cea a lui Akage. Și aceste moduri diferite de a interacționa cu amintirea se întâmplă fără a fi explicat de ce o dată Akage e liber și altă dată nu. Totuși, mi s-ar fi părut o poveste cu potențial dacă finalul nu era atât de brusc. Mi-a dat senzația acută că autoarea și-ar fi dat seama la un moment dat că a scris prea mult, așa că a încheiat abrupt ca să se încadreze ori în numărul de cuvinte cerut, ori în timpul alocat scrierii. Per total, e o poveste de 2,5 din 5, 3 dacă ignor finalul. Al treilea solstiţiu de Sandra Coroian - Încep cu o mărturisire: citisem deja povestea, fusese trimisă prin octombrie către pentru publicare în al doilea număr. Atunci a fost refuzată și, din păcate, n-am mai avut acel text ca să le pot compara, dar cred că în afară de ceva greșeli de ortografie și punctuație nu s-a schimbat nimic. Pe scurt, este povestea unui băiat ai cărui părinți dispar, așa că este forțat să aibă grijă de el și de sora lui, dar, ulterior, și de fratele lor mai mic. Totuși, acesta este răpit, așa că Ayal trebuie să-l găsească și să-l aducă înapoi. Totul se petrece pe altă planetă. În primul rând, de la jumătate înainte povestea nu are logică. Avem o asasină care vrea să-l ucidă pe Ayal, dar imediat ce prima ei tentativă eșuează, femeia devine partenerul lui de încredere. Desigur, am putea crede că o face pentru bani (după cum ea însăși declară) , doar că 1. nu se explică nici măcar o dată cum își va primi ea banii dacă nu-l ucide și 2. ea mai are o duzină de ocazii să-l omoare și nu profită de niciuna, ba chiar îl ajută ea de câteva ori. Apoi, există o situație limită în care pare foarte important ca Ayal să fi ajuns undeva anume... apoi cineva de unde a ajuns el are posibilitatea să se teleporteze oriunde. Așa că iată întrebarea de o mie de puncte: de ce nu s-a teleportat direct acasă la Ayal și la sora lui? Mai sunt câteva astfel de fracturi de logică, dar preferata mea (și cea mai puțin relevantă pentru poveste, dar foarte importantă în contextul în care discutăm despre SF) : de ce există 7 solstiții pe planeta pe care se desfășoară acțiunea? Solstițiul este momentul din an când fie ziua este cea mai lungă și noaptea cea mai scurtă, fie invers (depinde de emisfera în care te afli în acea zi) . Și asta se întâmplă deoarece planeta este înclinată față de planul de rotație. Ce fel de înclinare și de mișcare are planeta aia de are 7 solstiții (nici măcar număr par!) pe an? Are ea mai mulți sori și are fiecare solstițiile lui? De ce doar în timpul celui de-al treilea solstițiu e vreme bună? Ce relevanță are acest detaliu pentru poveste? Dacă nu are, ce caută acolo neexplicat? Bine, am putea crede că e o scuză pentru ca Ayal să-și scoată fratele la plimbare, dar în loc de un paragraf care face un cititor specializat să se întrebe ce se întâmplă cu planeta aia și-l scoate complet din poveste/stare, nu era suficient un motiv mai ușor de explicat/înțeles? Cum ar fi că planta X înflorea doar o dată la o sută de ani? Sau orice motiv mai plauzibil și care să nu necesite explicații de mecanică cerească (sau măcar ele să fie prezente în text) . Mie mi s-a părut un exemplu clar pentru care chiar și în SF (sau mai ales în SF) se recomandă autorilor să nu scrie despre ceea ce nu cunosc. Nota... pe la 1-1,5. Spre deosebire de prima, povestea asta are final (și el ilogic, dar nu dau spoilere. Să spunem doar că din punct de vedere genetic, nu ține) , dar chiar dacă ignor momentele când nu are logică, povestea tot e o înșiruire de clișee ale genului SF. Și prima poveste, în ciuda problemelor, mi-a plăcut mai mult. Totuși, antologatorul a plasat-o strategic pe aceasta, pentru că nu e nici prima, ca să renunți să mai citești restul, și e și urmată de povestiri mai bune, dar care par și mai bune decât sunt, pentru că le compari cu asta. 5000. Echipa Resistance de Iulia Volintiru - Este povestea a 10 oameni care au fost transformați în cyborgi, dar care, în ciuda diverselor echipamente din mintea lor, au reușit să gândească precum oamenii. Și deși pun preț pe umanitatea lor, nu vor nici să renunțe la îmbunătățirile mecanice pe care le-au primit. Însă oamenii au alte planuri. O poveste cumințică, nu m-a deranjat nimic în mod deosebit. Din păcate, nici nu a ieșit în evidență prin ceva, se regăsesc în ea doar clișee ale genului SF, așa că nu e memorabilă. Chiar nu știu ce să scriu despre ea mai mult decât am făcut-o deja. Totuși, ca să fie clar, nu mă deranjează clișeele în povești, știu că atunci când vine vorba despre temele din literatură, totul a fost deja scris. Dar felul în care cineva combină acestei idei și teme deja existente poate genera ceva nou și inedit sau poate duce la o poveste pe care simți că ai mai citit-o, deși nu e cazul. Aceasta, din păcate, se încadrează în a doua categorie. Totuși, e greu de notat pentru că tind s-o compar cu povestea Liviei (față de a Sandrei, ambele sunt clar mai bune) . Și deși la Livia mi-a plăcut mult mai mult ideea, din punct de vedere al structurii poveștii a Iuliei e mai bună pentru că e constantă. Independent de celelalte povestiri, e tot pe la un 2,5, dar comparativ e un 3. Soţ și soţie de Allex Trușcă - Pe o planetă unde existe creaturi umanoide de coșmar, un cuplu tânăr reușește să descopere că sentimentele sunt mai puternice decât logica unei mașini. Hm... am făcut-o să sune ca o poveste de dragoste. Nu e, nu vă așteptați la siropoșenii (poate puțin, spre final) . E, din nou, o poveste corectă, dar ceva mai antrenantă decât cea dinainte. Mi-a plăcut, are cap și coadă și mijloc. E ca un fel de storyline pentru un joc video, dar lumea respectivă are și un back-story interesant... nu și original, dar whatever , deja când am ajuns la povestea asta nu mai aveam pretenții de originalitate. Totuși, povestirea nu mi-a lăsat acea senzație că am mai citit-o și mi-au plăcut denumirile creaturilor. M-a deranjat puțin faptul că un om de știință de formație biolog/genetician creează o IA. Adică era simplu pentru poveste să fi modificat una existentă sau s-o îmbunătățească, dar s-o creeze... Fiind programator, știu că nu-i așa ușor. Dar să zicem că era un om de știință din viitor și merge, nu e prea complicat de găsit o explicație plauzibilă. Am să-i dau 3,5/5 pentru că spre deosebire de cele dinainte, mi-a plăcut s-o citesc, m-a prins și chiar mi-a părut puțin rău de final. Totuși, față de povestea anterioară nu e mult mai bună, e doar pe treapta imediat superioară. Salis de Zia Tyvis - Povestea unor oameni împărțiți pe categorii care nu vor să se lase definiți de un test. Și povestea unei fete foarte speciale. E o poveste faină, care combină într-un mod interesant clișeele despre care am tot vorbit. Mi-ar fi plăcut indiferent cu ce aș fi comparat-o dacă protagonistul n-ar fi reușit atât de ușor să se tot mute de colo-colo după cum a dorit. Deși totul a fost explicat, chiar bine, cumva nu m-a convins. Dar diferența e că aici aș putea fi eu de vină, nu neapărat povestea. Sistemul de clase mi s-a părut că se bazează prea mult pe încrederea în corectitudinea oamenilor (ceea ce nu e cazul, people suck, uitați-vă la orice sistem de organizare de la începuturile istoriei și până azi) și era, deci, destinat eșecului. Totuși, mi-a plăcut felul în care s-a desfășurat povestea. Protagonista mi-a atins ceva corzi sensibile, iar darul pe care l-a făcut ea la final mi s-a părut chiar impresionant. La fel ca povestea anterioară, finalul e mai degrabă siropos decât emoționant, dar e ok. 3,5, chiar 4, pentru că e o povestire care ar putea sta lejer lângă unele semnate de oameni care au mai multă experiență când vine vorba despre SF. Nex - Star Daughter de Aura-Raluca Bărboi - Și am ajuns la ultima povestire. O încheiere care m-a lăsat fără cuvinte. Atât de fără cuvinte, că nici măcar nu pot s-o povestesc. Are doar 3 pagini, dar așa ceva... Asta e SF în adevăratul sens al cuvântului. Și e singura proză la care am ceva de reproșat editurii: trebuia adăugată o scurtă biografie a fiecărui autor. Eu una aș fi avut nevoie de o confirmare a bănuielii mele... Pentru că sincer, părerea mea e că această povestire este scrisă de o inteligență artificială aflată la început de drum, o IA care a fost creată pentru a scrie povestiri. O soră mai mică a . Altfel nu-mi explic cum se poate să existe așa un text incoerent. De fapt nu, incoerent e greșit spus. Sunt seturi de cuvinte care au sens împreună, uneori aproape că poți pricepe ceva dintr-un paragraf. Dar puse la un loc sunt o colecție de cuvinte despre același subiect, dar fără să le lege vreo idee... Nici nu știu ce exemplu să dau, mi se pare că ar trebui să copiez aici cele 3 pagini ca să pot exemplifica așa cum trebuie ce vreau să explic. O să încerc, totuși: Citatul e copiat exact, a trebuit chiar să iau netul la puricat ca să copiez acel „ō” (care, fun fact, , se folosește doar pe niște insule din Oceania. Deci acest text a avut rol educativ, am învățat ceva nou mulțumită lui). Și codul... Da, există niște programe în acest text. Scrise în cod. O, doamne, codul... Las la o parte caracterele ciudate (pe care n-am cum să le reproduc, tastatura mea nu e suficient de deșteaptă și n-aș știi ce să caut pe google ca să le găsesc) , care bănuiesc că au rolul de a convinge un tânăr programator să nu încerce să-l ruleze ca să nu salveze vreo inimă a vreunui soare. Restul e un fel de html scris greșit (atââât de greșit pe alocuri că doare) , html-ul nefiind nici măcar un limbaj de programare, ci doar un limbaj folosit pentru a afișa un text de pe internet într-un format inteligibil de o ființă umană (ca să nu apară doar un șir lung de cuvinte, ca într-un notepad) . Ca și în cazul povestirii Sandrei, dacă nu știi o treabă, nu scrie despre ea. Sau roagă un amic să te ajute. Sau citește 5 minute un tutorial de html, tot ieșea o treabă mai bună. Nici nu știu ce notă să-i dau, nici nu știu ce notă i-aș putea da. N-am niciun termen de comparație, n-am mai citit așa ceva. Nici măcar nu mi se pare o schiță neterminată, acolo aș ști ce să sugerez să schimbe... E pur și simplu un fel de delir în proză. Dacă era pus la începutul antologiei, cred că dădeam 5/5 tuturor textelor, prin comparație. Nici măcar nu pricep de ce a fost publicat, erau trei pagini care puteau lipsi și era ok. Simt nevoia să repet: mă deranjează lipsa unor informații biografice. De data asta vorbesc serios, n-aș vrea să mă iau de un copil de 10-12 ani pentru că a scris un text care e slab prin comparație cu unul scris de o persoană cu mai multă experiență de viață, mai multe lecturi la activ și care a studiat html la școală (se face prin liceu, la real sigur, la uman nu știu). Dacă e vorba de o fetiță, atunci nu e în regulă că a fost publicată aici și așa. Dacă e un adult cu discernământ (și, teoretic, cu o listă de lecturi la activ, măcar alea obligatorii) , atunci susțin tot ce am zis mai sus. Și dacă am dreptate și e o IA, îi urez spor la perfecționare, abia aștept să văd ce texte va produce luna viitoare. Trăgând linie... În primul rând, sper că e clar că am judecat toate povestirile din punct de vedere al genului SF pentru că așa se numește volumul. Și din acest punct de vedere, toate suferă, printre altele, de aceeași boală : încearcă să reinventeze roata. SF-ul nu e un gen care a apărut ieri, există de foarte mult timp, chiar și în România. Se scria SF mult înainte de 2017, mult înainte de 1989 chiar. În afara țării nu mai spun. Toate prozele din , dincolo de lipsa de coerență sau de logică a unora, mi-au lăsat aceeași impresie: că înainte să poți scrie SF de calitate, mai ales povestiri scurte (care nu-ți oferă spațiu să-ți dezvolți universul, ideea și personajele) , trebuie să citești SF. Suficient cât să știi măcar o parte din temele și motivele sale, cum au fost ele folosite și combinate de-a lungul timpului. Altfel, riști să pari neoriginal, repetitiv, de categorie B sau C, ca un film cu efecte speciale proaste și cu o poveste și mai slabă ca efectele sale. Ceea ce nu înseamnă că unii autori n-au potențial. Au, ba chiar mult. Dar senzația mea e că trebuie să fie deschiși la critică, ba chiar la critică dură, genul care îți desființează o proză pentru o virgulă. Și trebuie să știe de la cine să ceară și să accepte critica. Degeaba te aclamă o sută de oameni pentru cartea ta despre IA dacă cei cinci programatorii care au citit-o spun că n-are sens. Da, vei vinde cărți (100, doar), dar nu vei scrie SF, nu cu adevărat. Pentru că dacă romanul tău nu e măcar plauzibil în zilele când e scris, atunci ai scris doar un Fantasy cu ceva elemente științifice aruncate prin el. Ceea ce nu e deloc greșit, iubesc Fantasy-ul. Dar ai măcar decența de a nu te lăuda că scrii SF. Nu de alta, dar îți faci marketing prost: fanii SF-ului nu te vor citi pentru că nu asta scrii, iar majoritatea oamenilor se feresc de SF din varii motive (poate o să le enumăr în vreun articol viitor) . Notă : nu vreau să spun că povestirile din acest volum nu sunt SF. O parte din ele sunt, dar, din păcate, nu sunt suficient de originale cât să fie memorabile. Din fericire, unele au fost interesante. Recenzia face parte din proiectul . În fiecare a doua miercuri a lunii, bloggerii care fac parte din proiect vor publica simultan părerile lor despre o carte din sfera SF&F semnată de un autor român. Așadar, dacă vreți să vedeți alte păreri despre , le găsiți pe blogurile: Pe 14 februarie vom scrie despre de Doina Roman. Dacă ești blogger și vrei să ni te alături, avem un grup de facebook unde ne organizăm: . De vreun an de zile, a început să mă preocupe ideea asta a recenziilor care sunt văzute ca fiind negative. Și cel mai interesant lucru pe care l-am descoperit este că există foarte multe păreri diferite cu privire la ce e o recenzie negativă. Pentru unii, este negativă recenzia în care se menționează și aspectele mai slabe ale unei cărți (serios vorbesc, am stat de vorbă cu oameni care considerau că dacă o recenzie nu e 100% laudativă, atunci e o recenzie negativă) . Există și opusul medaliei, desigur, cei pentru care recenzia negativă este doar cea în care desființezi complet o carte și, uneori, și pe autorul ei. Totuși, părerea majoritară este că o recenzie negativă este una care sugerează mai mult sau mai puțin subtil că respectiva carte ar trebui evitată de cititori, deoarece nu merită timpul lor . Această definiție mi s-a părut suficient de echilibrată cât să o consider potrivită. Desigur, există și păreri împărțite cu privire la existența acestor recenzii. Unii cred că n-au niciun rost și, până anul trecut, eram de acord. Sunt multe argumente care să susțină această idee, cel mai scurt și la obiect mi se pare acesta: Și chiar e logic, nu? Într-o țară în care cea mai eficientă campanie de marketing pentru o carte e recomandarea de la un prieten, dacă nimeni n-o să spună nimic despre cartea X, ea va rămâne citită în cercul mic al amicilor autorului și cu asta, basta. Totuși, ce facem dacă există oameni cărora le place acea carte? Fiecare persoană are propriile gusturi și propriul bagaj de lectură, unora o să le placă romane pe care noi le considerăm foarte foarte slabe. Unii o să le recomande, chiar foarte vocal. Cartea nu va fi trecută sub tăcere, ci va avea un set impresionant de cronici pozitive. E un fapt, e ceva ce se întâmplă. Nu ți s-a întâmplat niciodată să fii dezamăgit de o carte pe care mulți au adorat-o? Și atunci ce faci? Eu alesesem să tac, dar încet-încet, am început să-mi schimb părerea când mi-am dat seama că eu caut uneori și recenziile negative, doar ca să-mi pot face o părere cât-de-cât obiectivă despre o carte. Așa că am ajuns să cred că e nevoie și de recenzii negative, de oameni care să explice de ce o carte nu merită citită, din punctul lor de vedere. E nevoie de o contrabalansare a cronicilor care laudă titluri. Nu pentru că unele cărți sunt proaste și nu ar trebui să ajungă în vreo bibliotecă vreodată. Nu pentru că autorii trebuie desființați. Nu pentru a gâdila orgolii. Ci pentru că suntem diferiți și avem păreri diferite. Poate mie nu-mi place genul romance , așa că toate cărțile siropoase mi se par o insultă la adresa copacilor din care s-a făcut hârtia pe care sunt tipărite acele cărți (e doar un exemplu, am citit niște cărți de dragoste care mi-au plăcut enorm) . Ceea ce nu înseamnă că respectivele cărți vor fi percepute ca fiind proaste de toată lumea, dar nici că părerea mea despre ele e mai puțin valabilă. Unii vor fi de acord cu mine, unii nu. Dar cei interesați de a vedea părerea altora înainte să citească o carte vor putea vedea tot spectrul impresiilor. (De asta scriu cu drag în proiectul , pentru că avem păreri suficient de diferite încât un cititor să-și poată forma propria privire de ansamblu). De asemenea, și cei care scriu impresii despre o carte sunt diferiți. Unii sunt foarte atenți la formulări și fiecare inadvertență sau expresie ilogică îi scoate complet din atmosfera cărții, așa că e normal să semnaleze asta. Alții nu pot citi o carte cu o idee genială dacă personajele nu sunt credibile. Unora le place atmosfera, alții se axează pe construcția universului. Unii se mulțumesc cu puțin, alții caută perfecțiunea. Fiecare vrea altceva de la o carte, așa că nu e normal ca toată lumea să fie la fel de mulțumită de un volum. De aceea, cred că ar trebui să existe și recenzii negative. Noi, ca bloggeri de carte, ar trebui să le scriem, dacă un volum ne-a dezamăgit. Chiar dacă riscăm să-l supărăm pe X sau pe Y, la fel cum o carte nu va mulțumi pe toată lumea, nici o cronică nu o va face. Așa că ar trebui să învățăm să ne asumăm propriile păreri, să ne pregătim pentru posibile shitstorms. Pentru că până la urmă, nu scriem recenzii ca să mulțumim icși sau igreci. Scriem ca să ajutăm cititorii să-și formeze o impresie despre o carte înainte s-o cumpere. Și cel mai valoros lucru pe care îl putem oferi acelor cititori e părerea noastră, așa cum e ea, pozitivă sau negativă. După ce am terminat de citit , am avut parte de un mic conflict interior cu privire la o posibilă continuare. Pe de-o parte, mi-a plăcut mult finalul deschis al primului volum al seriei, mi se părea o încheiere satisfăcătoare a poveștii. Pe de altă parte, mi-am dorit să mai călătoresc prin Rusia magică a Vikăi și a lui Nikolai, așa că am fost curioasă ce aventuri s-ar putea ascunde într-o continuare. Totuși, conflictul meu n-a durat prea mult, pentru că am aflat repede că exista deja o continuare, așa că am așteptat cuminte traducerea ei, apoi m-am pus pe citit. Notă: Dacă nu ați citit încă primul volum, s-ar putea să vreți să săriți peste partea în care povestesc acțiunea din , deoarece va conține câteva spoilere destul de importante din prima carte a duologiei. Totuși, în a doua parte a recenziei nu voi oferi niciun spoiler ;) După terminarea Jocului coroanei, toți cei implicați și-ar fi dorit să aibă parte de ceva timp în care să-și jelească morții și să învețe să facă față noii situații. Însă cu țarul mort și cu mișcările împotriva coroanei devenind din ce în ce mai vocale, nimeni nu are timp de odihnă. Pașa trebuie să se obișnuiască repede cu povara noii sale țări, în timp ce Vika trebuie să învețe că a fi Mag imperial nu înseamnă nici pe departe că e liberă să facă orice își dorește. Și deși amândoi trebuie să-și accepte partea de responsabilitate pentru moartea lui Nikolai, băiatul nu a dispărut încă din viața lor. Supraviețuind, dar rămânând doar o umbră blocată într-un vis, Nikolai încearcă să găsească o cale de a se elibera. Însă singura lui șansă e să accepte ajutorul mamei sale, care e în același timp ucigașa tatălui său. Dar ajutorul ei vine cu un preț greu de prevăzut. Am așteptat câteva zile de când am terminat romanul ca să pot scrie despre el. Am vrut să am ceva timp de gândire, pentru că am fost destul de dezamăgită de final. Ceea ce, retrospectiv, e puțin ciudat, deoarece finalul e foarte fain. Însă pe moment, inima mea de gheață și-ar fi dorit ceva mai multă dramă și durere pentru personaje. În rest, n-am nimic de reproșat . Mi-a plăcut mult antagonistul, identitatea lui a fost o surpriză plăcută. Modul în care el a devenit ceea ce este, dar și în care a fost înfrânt mi s-au părut niște dovezi de ingeniozitate din partea autoarei. În plus, personajul negativ m-a ajutat să înțeleg mult mai bine felul în care funcționează magia în acest univers, ceea ce mi-am și dorit de la o continuare a primului volum. Îmi place ca orice doză de supranatural să aibă niște reguli clare, altfel intervenția magiei începe să pară doar o metodă folosită de autor pentru a-și scăpa personajele din situații fără scăpare. Aici, din fericire, nu e cazul, așa că am putut să mă transpun în poveste. Și apropo de poveste, mi-a plăcut și documentarea din spatele acestei Rusii paralele. Deși istoria acestei serii e foarte diferită de cea a Rusiei, micile detalii care amintesc de locul și timpul în care are loc povestea sunt superbe. Obiceiuri, îmbrăcăminte, expresii, toate sunt foarte bine inserate în text. Nu avem parte de „burțile” pe care le strecoară unii autori pentru a-și demonstra documentarea, ci toate detaliile sunt doar menționate, suficient cât să creeze atmosfera acelor timpuri. De asemenea, mi-a plăcut modul în care se dezvoltă personajele în acest volum. Vika, Pașa, Nikolai, dar și Iuliana sau Renata evoluează de-a lungul poveștii, tragediile prin care au trecut forțându-i pe toți să se maturizeze, să ia decizii drastice, să învețe că timpul nu poate fi întors și lucrurile nu pot niciodată reveni la simplitatea pe care o aveau înainte ca lumea să se fi întors pe dos. Știu că un element atât de banal precum evoluția personajelor n-ar trebui să fie un motiv suficient pentru a lăuda o carte, dar am senzația că de-a lungul timpului am citit atâtea cărți cu personaje de carton, încât am ajuns să apreciez faptul că personajele sunt bine scrise. În concluzie, în ciuda faptului că mi-a plăcut mult finalul primului volum, mă bucur că a existat și această continuare. e o carte care ridică miza din primul volum, dar oferă și rezultate pe măsură. Și chiar dacă finalul nu a fost pe gustul meu evil , mi-a plăcut o nouă călătorie într-o Rusie vrăjită pe care Evelyn Skye m-a făcut s-o iubesc. Vă recomand cartea dacă vă plac poveștile magice, dar și dacă ați vrea să citiți o istorie alternativă care ar fi putut fi reală dacă Pământul ar fi fost un loc puțin mai magic. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2018,"Ar fi trebuit să numesc acest articol Îmi pun cenușa binemeritată în cap , dar avem o structură de titlu în cadrul , așa că m-am abținut. Totuși, voi vorbi foarte puțin despre carte și foarte mult despre cum a ajuns ea să fie citită în cadrul proiectului nostru deși n-ar fi trebuit (spoiler: e vina mea) . are două planuri narative. Primul se concentrează pe doi frați gemeni: Mesneraș, care lucrează în serviciile secrete și Sahib, un chirurg. Amândoi sunt în mijlocul evenimentelor care vor duce la o grevă a medicilor români (cea din 2013). De asemenea, amândoi au un vis: să urce împreună pe Nanga Parbat, un munte de peste 8000 de metri din Himalaya. Al doilea plan narativ spune povestea unui alt Sahib, la rândul său medic. Doar că Sahib e medic în secolul al 7-lea și îl îngrijește pe profetul Mahomed. De asemenea, el scrie o carte despre celălalt Sahib, cel din 2013. Cartea acesta este puntea care leagă cele două povești ale celor doi Sahibi. Toate cronicile cărții pe care le-am citit până acum menționează cât de mare e și nici eu nu voi face o excepție: e un tom de peste 1100 de pagini. Totuși, autorul reușește să te țină „în priză”, ritmul fiind foarte alert. Pe fiecare pagină se întâmplă lucruri, se avansează acțiunea. E un roman foarte bine scris, nu cred că am ceva de reproșat stilului. De asemenea, se observă cât de pasionat e autorul de subiectele despre care scrie. Sunt multe povești și anecdote interesante, mai ales cele din trecut. Dacă ai vrut vreodată să afli cum se făcea o operație în anii 600, ai ocazia. De asemenea, pentru cei care vor să afle mai multe despre greva medicilor din 2013, deși personajele au primit porecle foarte originale, sunt convinsă că nu e nevoie de multe cercetări ca să identifici oamenii care au dus la acea situație. Din păcate, pentru cei neinteresați de grevă, de medicina de acum câteva secole sau de felul în care se fac filaje de către agenții secreți români, cartea e doar o corvoadă. Sincer, oricât de bine scrisă e, am vrut s-o abandonez de zeci de ori pentru că nu m-a interesat subiectul absolut deloc. Și probabil din acest motiv luna asta sunt doar două recenzii la Blogosferă, pentru că e o carte care n-are nicio legătură cu noi. De aceea, mi se pare mult mai relevant motivul pentru care a ajuns să fie aleasă. Pe scurt, ne-a fost recomandată, iar persoana responsabilă de alcătuirea sondajului prin care se aleg cărțile ce vor fi citite nu s-a deranjat să cerceteze prea tare dacă romanele propuse se încadrează în tema SF&F. Persoana aceea, desigur, sunt eu. Știam despre că e scrisă de Florin Chirculescu, celebru în cercurile SF&F românești pentru cărțile semnate cu pseudonimul Sebastian A. Corn. De asemenea, știam că e o carte destul de realistă, dar care se încadrează în realism magic. Așa că mi-am zis că merge, am supus-o la vot și a fost votată. Mult. Acum, îmi place să-mi imaginez că oamenii care au votat-o nu au citit-o. Pentru că dacă au citit-o, atunci e și mai trist: înseamnă că n-am reușit să comunicăm prin proiectul nostru nici măcar o jumătate de titlu, cea cu SF&F. Pentru că noi ne-am propus să vorbim despre cărți SF&F, ceea ce acest roman nu e. Realism magic? Realismul magic din cartea asta, pus cap la cap, probabil că ocupă vreo 10-20 de pagini. Ceea ce, la 1100 de pagini mi se pare infim. este o carte despre o grevă și despre un medic antic. Despre căutarea unei cărți și despre mersul pe munte. Niciuna dintre aceste teme nu e nici SF, nici F. Și sincer, având în vedere cât de deprimantă e România în ultimele luni, cartea asta doar mai adaugă ceva depresie pe deasupra, povestind despre cum banii dedicați medicinii nu ajung deloc acolo unde ar trebui. E aproape un șut în fund peste graniță. Recomand cartea? Dacă va interesează subiectele ei, e pur și simplu captivantă. Dacă nu, atunci evitați-o. Dar dacă vă așteptați la vreo urmă de SF sau F în ea, o să vă trebuiască o lupă și un munte de răbdare. Concluzia, însă, nu ține de carte, ci e o lecție pentru mine: dacă o să ne mai trăsnească prin gând ideea de a cere recomandări pentru Blogosferă, o să am grijă să-mi fac temele cum trebuie. Notă: Articolul face parte din proiectul . În fiecare a doua miercuri a lunii, bloggerii care fac parte din proiect vor publica simultan părerile lor despre o carte din sfera SF&F semnată de un autor român. Așadar, dacă vrei să citești și alte impresii despre , le găsești pe blogurile: În iulie vom scrie despre de Rodica Bretin. Dacă ești blogger și vrei să ni te alături, te așteptăm în grupul de facebook unde ne organizăm: . Deși este doar jumătatea anului și probabil voi mai citi câteva cărți faine până în decembrie, pot să spun de pe-acum că acesta e cel mai bun roman pe care l-am citit în 2018. Obiectiv vorbind, este un SF care tratează ideea de contact între specii într-un mod destul de captivant (și, relativ la ce-am citit eu până acum, foarte original) . Din punct de vedere subiectiv, însă, e o carte absolut genială, care m-a făcut să iubesc niște ființe pe care le detestam. În plus, se citește repede, are un final absolut fabulos și vreau s-o recomand întregii umanități. Serios, citiți-o! Doctorul Avrana Kern este o femeie rece și cerebrală, care a reușit să pună pe picioare un proiect științific extraordinar. Mai exact, pe planete deja terraformate, oamenii vor trimite câteva maimuțe și vor elibera un virus capabil să le accelereze evoluția. Astfel, în doar câteva generații, primatele vor deveni niște sclavi utili oamenilor care vor popula aceste lumi. Dorind să supravegheze ea însăși primul astfel de experiment, Kern devine singura supraviețuitoare a unei acțiuni de sabotaj. Din păcate, și maimuțele ei sunt ucise, însă virusul ajunge pe planetă și reușește să găsească gazde: insectele. Între timp, pe Pământ, facțiunea care a sabotat experimentul doctorului Kern pornește un război în urma căruia întreaga omenire e aproape distrusă. Mii se ani mai târziu, ultimii supraviețuitori ai unei Terre otrăvite aleg să pornească în spațiu, într-o navă-arcă ce îi va conduce - speră ei - spre vechile lumi terraformate, unde o pot lua de la capăt. Dacă ați citit lui Bernard Werber, cartea aceasta reia ideea unei societăți a insectelor (în care și furnicile joacă un rol neașteptat și ingenios și fascinant și o să rămân fără superlative, chiar am iubit cartea asta) . Totuși, spre deosebire de Furnici , aici putem vedea întreaga evoluție a speciei, de la o serie de prădători concentrați doar pe a-și asigura hrana și supraviețuirea până la o societate capabilă să înfrunte un inamic venit din stele. Mai exact, deși toate insectele sunt infectate cu nanovirusul lui Kern, cele mai bune gazde se dovedesc a fi păianjenii. Alegerea autorului are sens, pentru că pânza lor este un material foarte rezistent, ceea ce îi permite să creeze multe minuni inginerești cu ajutorul acesteia. De asemenea, păianjenii sunt destul de faimoși pentru că își mănâncă partenerii sexuali, așa că de la acest obicei a ieșit o controversă socială fascinantă. Pe scurt, deși mi-e îngrozitor de frică de ei, de-acum iubesc păianjenii (de la distanță, totuși) pentru că întregul roman îi pune într-o lumină nouă, fascinantă. Și povestea oamenilor de pe navă e destul de impresionantă, și acolo avem parte de o evoluție (sau involuție, aproape în opoziție cu păianjenii) , dar este una socială. Nava călătorește mii de ani prin spațiu, așa că avem ocazia să descoperim felul în care echipajul se adaptează nevoilor din ce în ce mai mari ale unei nave care se degradează. Ceea ce e, desigur, fascinant. Daaaar oamenii aceia, oricât de interesanți ar fi (și sunt, poveștile lor sunt foarte bine scrise) , ei nu sunt păianjeni. Ceea ce mi-a plăcut cel mai mult (pe lângă păianjeni și societatea lor și cât de minunate sunt soluțiile lor la diverse probleme de inginerie și nu numai) este faptul că, deși de-a lungul romanului se scurg secole, în ambele fire narative se păstrează cumva niște personaje care se dezvoltă și pe care le poți îndrăgi. Bineînțeles, preferații mei sunt păianjenii, dar mi-a plăcut cumva și de Kern. E în mod clar un om de știință orbit de propria putere. E mândră, arogantă, rece. Dar cumva am înțeles-o, avea și de ce să fie așa. Am înțeles cum propria ei minte o plasa mult deasupra semenilor ei și drama personală care a rezultat din asta. Singurătatea ei e atât de profundă de-a lungul întregii cărți, încât nebunia ei devine justificabilă. Și deși în debut poate părea că e un personaj negativ, devine la final o mamă iubitoare (și ciudată, extrem de ciudată, dar iubitoare) pe care am simpatizat-o. Mult. Mă gâdilă degetele să mai tastez un paragraf și despre minunile inginerești pe care le-am tot menționat, dar oricum l-aș scrie, îmi iese exaltat și cumva plictisitor pentru cineva care n-a citit cartea. Așa că o să vă invit direct să citiți , să descoperiți voi cum creează păianjenii un calculator organic, cum secvențiază ADN-ul și cum ajung să se confrunte cu omenirea într-un mod la care nimeni nu se aștepta. PS: Nu e numai o carte despre păianjeni. Este și o carte care abordează multe teme sociale, atât în lumea insectelor, cât și în nava oamenilor. Nu e doar despre inginerie cu pânză, dar asta m-a entuziasmat pe mine. E o carte despre toleranță, despre a reuși să te integrezi și să integrezi mediul. E și un avertisment. E multe lucruri, prinse în câteva sute de pagini care se citesc într-o zi liberă. Și care nu se uită o viață. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=11-2018,"În timp ce citeam asta, am realizat că nu am mai citit un volum care să conțină povestirile mai multor autori de o grămadă de vreme. Și mi-am dat seama că asta s-a întâmplat pentru că astfel de cărți nu sunt genul meu de lectură. O antologie comună are rol de informare, cred eu. Spre exemplu, era cartea unor debutanți, așa că scopul ei era să afli cum scriu niște oameni primele lor texte. era antologia unor persoane din afara cercurilor autorilor de gen, deci citind-o puteai descoperi cum arată textele unor oameni care n-au avut parte de interacțiuni cu scriitorii consacrați de SF. Așadar, părerea mea e că și această antologie are un rol asemănător: de a te ajuta să te informezi cu privire la cum scriu românii SF și Fantasy. Doar că eu mă consider o persoană care citește și urmărește îndeaproape autorii SF&F contemporani din țară, așa că nu am simțit că aș face parte din publicul țintă al acestei cărți. Dacă vreți să descoperiți cum se scrie azi în România, citiți-o. Nu e o selecție care să cuprindă toți autorii activi în acest moment, dar nu mi se pare părtinitoare, cred că apar oameni din cam toate „bisericuțele”. Nu sunt prezente în cuprins cele mai bune texte ale anului trecut, dar sunt niște texte destul de reprezentative, zic eu. Unele sunt faine, unele nu, unele mi s-au părut ușor se îndrăgit, altele prea confuze ca să merite… Cred că am citit o carte cu de toate. Dar, desigur, toate sunt niște texte frumoase. Conform prefeței, sunt „[…] texte frumoase, plăcute la lectură, care să-ți dea și satisfacția unor înșiruiri de cuvinte cum nu sunt altele […]” . Adică poate n-au idei fabuloase, dar sunt scrise interesant. Doar că frumusețea e și un lucru subiectiv, așa că mie personal nu toate poveștile mi s-au părut scrise bine. Unele da, altele ba. Oricum, pentru mine SF-ul bun e cel care propune cititorului niște idei faine, stilul contând mai puțin. Dar acesta e gustul meu, la fel cum gustul altora e pentru alte aspecte ale unui text. Și, din nou, e un volum cu de toate, așa că am găsit și texte pe gustul meu. Știu, am fost foarte vagă. Aș putea spun câteva cuvinte despre fiecare povestire în parte, aș putea să le enumăr pe cele care mi-au plăcut și pe cele care m-au dezamăgit, dar nu mi se pare că are sens. Antologia asta e pur și simplu o paletă de texte din care fiecare poate alege ce vrea. Și ce-mi place mie poate va plăcea altora, poate nu. Oricum, nu mi s-a părut execrabil sau necitibil niciun text. Nici măcar ilogic, poate doar tras de păr. Nu mi s-a părut nici extraordinar vreunul, nu-mi vine să mă duc să-l recomand tuturor. Cele care mi-au plăcut mi-au confirmat că autorii pe care îi citeam cu drag și înainte scriu bine. Și povestirile faine semnate de scriitori pe care i-am citit acum pentru prima dată m-au făcut mai curioasă cu privire la un posibil roman al lor. Dar în sine, volumul acesta mi s-a părut o colecție de mostre de texte. Sunt niște CV-uri faine, așa că dacă sunteți curioși cu privire la autorii români contemporani, cartea asta e pentru voi. Puteți descoperi scriitori pe care nu-i cunoșteați înainte, care „au condei”, cum se spune. Dar după ce dați pagina la următoarea povestire, o să rămâneți doar cu dorința de a le citi volumele individuale. Sau, cel puțin, asta am pățit eu, chiar și în cazul povestirilor pe care le știam deja din antologiile personale ale autorilor. Așadar, vă recomand doar dacă nu cunoașteți deja texte ale tuturor autorilor din cuprins și vreți să vedeți o mostră din ceea ce scriu ei. Altfel, vă pot recomanda cu mult mai mare căldură niște volume semnate de câte un singur om. Notă: Articolul face parte din proiectul . În fiecare a doua miercuri a lunii, bloggerii care fac parte din proiect vor publica simultan părerile lor despre o carte din sfera SF&F semnată de un autor român. Așadar, dacă vrei să citești și alte impresii despre , le găsești pe blogurile: În decembrie vom scrie despre de Miloș Dumbraci. Dacă ești blogger și vrei să ni te alături, te așteptăm în grupul de facebook unde ne organizăm: . A trecut și Gaudeamusul de anul acesta, și-am rămas fără poze noi în telefon (serios, toată lumea are zeci de poze de la târg, numai eu am apărut doar în fotografiile altora, prea entuziasmată să-mi amintesc că ar fi fain să fac poze cu oamenii) , cu o grămadă de amintiri minunate, cu prieteni noi și reîntâlniri cu amici și, normal, cu un teanc de cărți. Inițial, mă gândeam să vă spun câteva cuvinte despre fiecare volum și motivele care au stat în spatele achizițiilor mele, dar ar fi ieșit un articol destul de lung și de repetitiv. Majoritatea cărților le-am luat pur și simplu pentru că sunt noutăți apărute la niște edituri care mi-au câștigat încrederea sau sunt romanele unor autori pe care îi apreciez :) Desigur, ar fi și argumentul prețurilor. Din fericire pentru mine, m-am putut încadra lejer în bugetul pentru târg, așa că n-a trebuit să fac alegeri dureroase. Totuși, asta se întâmplă doar pentru că îmi plănuiesc bugetul știind cam la ce prețuri să mă aștept. Am despre cum nu reducerile sunt miza acestor evenimente, ci aducerea tuturor pasionaților și creatorilor de carte la un loc. Așa că știam că prețurile vor fi cele normale, de producător, fără reduceri apocaliptice și de neratat (deși au existat reduceri, chiar bune) . Dar eu ador să cumpăr cărți la târguri, indiferent de cât de puțin sunt tăiate prețurile (asta e valabil doar de când sunt angajată, în facultate trăgeam de fiecare leu ca să cumpăr cât mai mult material de citit) . Am și un argumentul destul de obiectiv: cărțile de la Gaudeamus care m-au interesat pe mine sunt noutăți. O parte nici măcar nu sunt încă disponibile online, iar celelalte sunt destul de noi, așa că nu prea au reduceri mari. În plus, dacă le-aș fi comandat online ar fi trebuit să aștept curierul să mi le aducă, pe când de la târg am plecat cu ele direct acasă <3 Revenind la book haul , mai jos am pus copertele tuturor volumelor cărora va trebui să le găsesc loc în bibliotecă. Unele imagini au link-uri care vă vor duce pe site-uri de unde pot fi cumpărate cărțile, altele încă nu sunt disponibile pentru comenzi. Și pentru că habar n-am ce să citesc după ce termin romanul pe care l-am început înainte de târg ( ) , te invit să-mi dai o mână de ajutor ;) Desigur, târgul n-a fost numai o ocazie să-mi aprovizionez biblioteca, ci motivul principal pentru care am mers a fost să-mi reîntâlnesc o serie de prieteni, autori, editori și cititori, dar și să cunosc lume nouă. Mi-am petrecut câteva seri plecând de la Gaudeamus și ieșind în oraș cu niște oameni minunați, dar preferata mea a fost seara de vineri, când am organizat o mică „ieșeală” la , alături de niște fete foarte faine. , , , , , , , , mă bucur că ați acceptat invitația mea și sper că v-ați simțit la fel de bine ca mine! Abia aștept să vă revăd și abia aștept următorul târg de carte (dar și vacanța de Crăciun, când probabil voi citi cea mai mare parte din romanele cumpărate <3) Disclaimer : am de gând să-mi cumpăr mult mai mult de de la Gaudeamus. Și știu că probabil și voi aveți planuri mari și o listă destul de clară. Prin urmare, nu cred că nu vă pot ispiti cu toate titlurile care mi-au făcut mie cu ochiul, așa că am ales doar trei pe care vreau să vi le prezint. Toate sunt semnate de autori români pe care îi puteți întâlni la târg. Totuși, înainte să vă vorbesc despre titlurile din lista mea, vreau să vă invit să-mi spuneți și voi în comentarii trei volume pe care abia așteptați să le cumpărați de la Gaudeamus. Poate mă ispitiți și voi pe mine ;) Nu pot spune că am un autor preferat, pentru că există mulți scriitori pe care îi admir din motive foarte diferite, așa că nu-i pot compara între ei. Totuși, pe Flavius nu-l pot compara cu nimeni. Are un stil fabulos de a te purta prin meandrele cuvintelor și, simultan, prin meandrele tale. Citindu-l am simțit că uneori, cărțile lui sunt oglinzi în care regăseam părți pierdute din mine. În plus, are o imaginație incredibilă - bolnavă, dar incredibilă. Imaginile din cărțile lui se vor lipi de voi și n-o să vă mai dea pace. Așadar, sunt extrem de nerăbdătoare să citesc un roman scris de el pentru un public mult mai tânăr. Nu-mi pot imagina cum se poate adapta stilul lui la această categorie de vârstă, dar abia aștept să aflu :) Deși n-am citit niciun volum din serie, abia aștept încheierea trilogiei Gemini , ca să o pot citi pe toată, fără pauze. Nu de alta, dar seria Alina Marinescu m-a învățat că Monica știe cum să încheie o carte în așa fel încât să numeri zilele până când apare continuarea. De aceea n-am mai riscat de data asta, ci am decis să aștept. Însă pot vă recomand cu încredere seria pentru că știu cât de pline de acțiune și de întorsături de situație sunt romanele Monicăi. În plus, câteva fete (ale căror identități trebuie să rămână secrete) au citit deja primele volume și m-au asigurat că sunt geniale! Mi-a plăcut mult volumul de povestiri al lui Dumbraci, ceea ce m-a făcut foarte curioasă cu privire la roman. În plus, e bazat pe Piele de Fier , o povestire pe care o găsiți , dacă vreți să vă faceți o idee mai clară despre subiectul romanului. Pe mine m-a intrigat, așa că abia aștept să citesc cartea :) Bonus (pentru că nu e deloc ușor să alegi doar 3 cărți dintr-un wishlist mult mai mare) : Vă recomand să căutați prin târg Camera 66(6) și Singurătatea singularității . Primul este un roman care spune povestea a 6 tineri care locuiesc într-o cameră de cămin din Cluj. Eu una am făcut facultatea în orașul în care am crescut, așa că n-am avut niciodată parte de experiența trăitului la cămin și cumva sunt curioasă cum e, așa că m-a atras cartea. Iar Singurătatea singularității este cel mai recent volum semnat de Alexandru Lamba, ale cărui cărți le-am adorat până acum, așa că dacă vă place SF-ul, n-o ratați! Abia aștept târgul și sper să ne vedem acolo în număr cât mai mare. Dacă dați de mine, salutați-mă, mi-ar face mare plăcere să stăm de vorbă :D (sunt șanse mari să mă găsiți sâmbătă, când au loc lansările cărților SF&F, lansări pe care le-am centralizat ) Pentru că acesta este un blog de carte, am să presupun din start că răspunsul este da. Până la urmă, toți citim bloguri de carte atât pentru a descoperi dacă un anumit titlu merită sau nu atenția noastră, cât și pentru a căuta recomandări și inspirație de lectură. Dar ce-ar fi dacă, în loc să cauți tu articole despre cărțile care te interesează, am veni noi spre tine și am încerca să-ți recomandăm un titlu potrivit gusturilor tale? Sau dacă în loc să cauți pe paginile noastre de facebook cele mai bune reduceri din librăriile online, ți-am oferi noi o serie de oferte de nerefuzat? Asta se va întâmpla duminică, la . La inițiativa , câteva bloggerițe faine - printre care și eu - ne-am făcut curat în bibliotecă și am decis să oferim unora dintre cărțile noastre șansa să ajungă în case noi. Așa că ne vom aduna în Respiro Lounge începând cu ora 12 și vă vom aștepta cu oferte de nerefuzat: cărți între 5 și 35 de lei, dar și bloggeri care vă pot spune mai multe despre fiecare titlu în parte. Eu am să aduc dublurile pe care le-am adunat de-a lungul timpului, dar și cărțile de care cred că s-ar bucura mai mult unii dintre voi. Așadar, dacă vrei să primești recomandări personalizate, vino duminica asta să ne cunoaștem și să vorbim despre cărți, lectură, bookstagram și altele :) Noi abia așteptăm să discutăm cu tine despre romanele care ne-au făcut să râdem sau să plângem, despre cum ne găsim timp pentru citit și scris și despre orice vrei tu să ne întrebi! În plus, dacă vizitezi înainte să participi, te așteaptă un concurs surpriză! Mai multe detalii . Am decis să citesc acest roman la recomandarea lui Teo ( ). Nu știam prea multe despre poveste, dar mi-a plăcut coperta (uneori, sunt chiar atât de superficială :D) și m-a atras promisiunea unei lumi exotice. Mă bucur mult că m-am lăsat convinsă, deoarece m-a cucerit de la primele pagini. M-au vrăjit djinnii, daev -ii, shafiții și ifriții alături de care am călătorit într-un oraș magic ascuns în mijlocul deșertului. Nahri e o tânără hoață din Cairo care își păcălește victimele jucând rolul unei tămăduitoare. Totuși, ea e conștientă de faptul că are într-adevăr o putere inexplicabilă: simte bolile oamenilor din jur. De asemenea, Nahri are abilitatea de a înțelege orice limbă pe care o aude și poate vorbi o limbă pe care nimeni altcineva nu o cunoaște. Însă, într-o zi Nahri folosește această limbă în cadrul unui ritual și invocă fără să vrea un războinic străvechi. Alături de el, va descoperi că magia e reală, că există sute de creaturi magice despre care oamenii nu știu nimic și că ea însăși este ultima descendentă a unei familii care are puterea de a vindeca djinni și daeva . Întotdeauna m-au fascinat romanele care prezintă lumi misterioase ascunse de ochii oamenilor. Mă atrage încă din copilărie ideea că în jurul nostru s-ar putea întâmpla lucruri incredibile, magice. Și cred că nu sunt singura care a privit în jur și s-a gândit că ar fi păcat să nu existe și ceva mai mult, mai plin de farmec, ascuns și totuși real. Citind despre Daevabad, orașul magic în care trăiesc djinnii din legendele noastre (deși nu toți adoptă acest nume) , am regăsit acea fascinație, dar mi-a plăcut și faptul că societatea lor e foarte asemănătoare cu a noastră. Au aceleași probleme sociale ca noi, doar că totul este accentuat de magie. Fiind creaturi de foc, gata oricând de luptă, pacea devine mult mai greu de păstrat printre ei. În plus, trecutul lor e presărat de pedepse grele de la Creator, așa că religia joacă și ea un rol mult mai accentuat decât în lumea oamenilor. Așadar, deși atmosfera e familiară, magia transformă orașul djinnilor într-o lume suficient de diferită încât să te atragă. Deși cărțile apărute în colecția Leda Edge sunt deseori considerate YA, acest roman nu mi se pare deloc încadrabil în această categorie. Da, protagoniștii sunt tineri (Nahri are 20 de ani, iar Ali, prințul din Daevabad, are în jur de 17 ani) , dar greutățile unei specii întregi atârnă pe umerii lor. Discriminarea rasială, religia, tensiunile sociale, acestea sunt problemele cu care trebuie să se confrunte Nahri, așa că eu aș încadra romanul în genul fantasy și l-aș recomanda iubitorilor genului, indiferent de vârstă. Revenind la personaje, mi-a plăcut mult felul în care perspectivele lui Nahri și Ali sunt alternate pe parcursul romanului. Tânăra vindecătoare din Cairo descoperă pas cu pas și poveste cu poveste Daevabadul și lumea djinnilor, ajutându-ne și pe noi să o înțelegem. În schimb, Ali a crescut în orașul de bronz, așadar capitolele lui te aruncă direct în mijlocul tensiunilor poporului său. Și cei doi protagoniști sunt foarte interesanți: Nahri e o femeie puternică, nu se lasă prea ușor dusă de nas și își cunoaște valoarea. Ali, în schimb, e foarte naiv. Are convingeri puternice și intenții bune, dar e suficient de rupt de realitate încât planurile lui să funcționeze rareori. Și, desigur, mai e Dara. Războinicul daeva invocat de Nahri este un personaj legendar în lumea lui - și nu neapărat în sensul bun. Mai mult o enigmă decât un personaj, Dara are un trecut sângeros, dar care nu e în întregime vina lui. De asemenea, și prezentul său ridică multe semne de întrebare, pentru că el n-ar trebui să mai fie în viață. În plus, căldura și grija pe care i le acordă lui Nahri sunt destul de departe de reputația lui de războinic nemilos. Mi-a devenit simpatic de-a lungul cărții, deși mi-a ridicat multe semne de întrebare. Din păcate, va trebui să aștept volumul următor ca să mă lămuresc. Între timp, însă, vă recomand . Este un roman fantasy care prezintă o lume fascinantă, plină de personaje puternice și de intrigi care o să vă țină lipiți de paginile cărții. În plus, dacă vă plac romanele cu un aer exotic, această carte e exact ceea ce căutați! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=02-2019,"Inspirată de pe același subiect, m-am gândit pentru prima dată să pun în cuvinte viziunea mea despre partea financiară a pieței de carte de la noi. Ca blogger, am o anumită perspectivă. Totuși, încerc să iau în calcul ambele fațete ale situației. Mai exact, deși nu am lucrat vreodată într-o editură, știu câte ceva despre cum se văd lucrurile și din punctul de vedere al producătorilor de carte. Și adevărul e că e o problemă destul de spinoasă. Noi avem o piață de carte mică. Da, cititul a început să fie încurajat, mai ales în rândul tinerilor. Da, lucrurile se îndreaptă. Dar în acest moment, piața de carte din România este mică. Am auzit nenumărați editori care spun că un roman semnat de un autor român care se vinde în 1000 de exemplare e deja bestseller. În cazul autorilor străini numerele sunt ceva mai mari, dar nu cu mult. 5000 de exemplare e un număr optimist. Deci numerele sunt mici. Foarte mici. De asemenea, din costul unei cărți, editura rămâne cu extrem de puțin. Din acel puțin, trebuie să-și plătească tiparul, angajații, curentul. Ce rămâne pentru marketing? Mai nimic. Nu mă credeți pe cuvânt, după cum spuneam, n-am lucrat într-o editură. Dar ne-a Alex Voicescu (Herg Benet) care e circuitul banilor în piața de carte. În acest ecosistem micuț și plin de lipsuri, intervin și bloggerii de carte (și vloggerii, bookstagrammerii, etc). Noi suntem practic influencerii acestei piețe. Mai exact, atunci când un mesaj (ex: Cumpără cartea asta faină!) vine de la o editură sau un autor, e clar interesul lor direct de a te face să o cumperi. Dar atunci când un mesaj vine de la o persoană pe care o percepi asemenea ție, în ale cărei recomandări ai încredere, atunci mesajul e cumva mai prietenos, mai aproape de tine. E normal ca o editură să spună că romanele publicate de ei sunt bune. De la un blogger te aștepți la mai mult discernământ, te aștepți să-ți prezinte cărțile cu bune și cu rele. E normal să fie subiectiv, că nu e critic literar, e un cititor la fel ca tine. Dar nici nu e direct implicat, prin urmare are un pic mai multă credibilitate. O parte din bloggerii de carte existenți au parteneriate. Însă acestea nu înseamnă bani, ci produse. Eu nu cunosc vreun blogger de carte care să fie plătit și nici n-am auzit de nimeni care să scrie despre cărți pe bani. Parteneriatele pe care le încheie de obicei bloggerii implică faptul că li se oferă cărți pentru a le promova. E ca și cum ai primi un telefon ca să scrii despre experiența de a-l folosi. Doar că primești cărți. Practic, editura își asumă niște costuri (un exemplar ajunge la tine în loc să fie vândut) , dar nu există vreo plată directă. De asemenea, mai există varianta marketing-ului afiliat. Ceea ce înseamnă că bloggerul pune niște link-uri speciale spre site-urile unor edituri/librării online și primește un comision la fiecare vânzare generată. Practic, e plătit fix pe baza influenței pe care o exercită: dacă va convinge 5 oameni să cumpere 5 cărți, va primi un comision din vânzarea acelor cărți (între 8 și 13%, de obicei 10%) . Dacă nu va convinge pe nimeni să cumpere nimic, atunci nu va primi niciun leu. E simplu, cititorul nu plătește mai mult și sincer, mi se pare un sistem excelent. Nu e perfect, desigur: funcționează doar online și chiar și așa, dacă am convins un cititor să cumpere o carte, dar el intră singur pe site-ul unei librării online și o cumpără, fără să folosească link-urile de pe blogul meu, atunci eu nu câștig nimic. De asta vă recomand să folosiți link-urile de la finalul articolelor mele dacă vreți să cumpărați vreo carte ;) În acest ecosistem numit piață de carte, nu doar editurile au costuri. Eu, ca blogger, am niște cheltuieli. În primul rând, o parte dintre noi plătesc domeniul și hosting-ul. Depinde de la om la om, desigur. Unii au domenii gratuite și teme standard, alții trebuie să plătească și un designer sau un IT-st (eu, din fericire, îmi fac singură partea tehnică și pe cea vizuală) . Unii plătesc reclame pe Facebook sau Instagram. Fiecare are o serie de cheltuieli. Bineînțeles, există și costul de timp. Eu petrec cam una-două ore ca să scriu efectiv un articol (acesta e o excepție notabilă, deoarece e mult mai lung decât ceea ce scriu eu de obicei) . Plus vreo 5 ore ca să citesc o carte (citesc cam o pagină pe minut, o carte are cam 300 de pagini, deci 5 ore) . Asta ar însemna 6-7 ore pentru a citi și recenza o carte. Practic, o zi de muncă pentru un articol. E moral să vrei să fi plătit pentru munca ta? Normal. Dacă nu ne-am dori ca munca să ne fie recunoscută și plătită corespunzător, atunci comunismul ar fi fost o utopie, nu un dezastru. Bun, și atunci cum se face că noi bloggerii chiar lucrăm gratuit? Simplu, majoritatea o facem din pasiune, așa că banii nu contează. Eu o fac pentru că ador să citesc și vreau să pot vorbi cu alți cititori despre asta. N-am avut în cercul meu apropiat oameni care să fie pasionați de lectură în general sau de aceleași cărți ca mine, în cazurile speciale în care chiar citeau. Așa că m-am orientat spre mediul online. Nu m-aș putea opri din citit și nici din scrisul despre asta. Așadar, nu percep blogul ca pe un job și nu mă oprește faptul că nu sunt plătită. Ceea ce nu înseamnă că n-ar fi fain să primesc bani pentru asta. Mi s-ar părea minunat să pot fi plătită pentru timpul petrecut citind (deși probabil stresul suplimentar ar mai răpi puțin din plăcerea lecturii) . Dar ce impact ar avea asta asupra rolului de influencer al unui blog? În acest moment, în cadrul parteneriatelor cu editurile și autorii, eu pot scrie orice despre cartea lor. Ei mi-o trimit în mod gratuit, așa că eu o prioritizez în lista mea de lecturi și scriu despre ea curând, în perioada în care editura sau autorul își doresc mai multă expunere pentru un titlu. Dar autenticitatea, sinceritatea și obiectivitatea mea nu au de suferit. (Știu că sunt și bloggeri care scriu de dragul de a pentru a primi cărți, așa că recenziile lor tind să fie „mai pozitive” decât ar merita un titlu. Subiectul acesta ar merita discutat pe larg separat, dar părerea mea e simplă: dacă tu, autor sau editură trimiți cărți unui blogger, o faci asumat, știind ce și cum scrie persoana respectivă. De asemenea, dacă tu, cititor, urmărești recenziile unei persoane, înseamnă că aveți gusturi comune. Dacă un blogger laudă cărți slabe, după una-două „țepe”, cititorii lui vor dispărea, înlocuiți de concursomani și de oamenii care lasă comment for comment. Calitatea se vede, dar e loc sub soare pentru toată lumea.) Dacă aș fi plătită, există posibilitatea să-mi scadă din credibilitate. Totuși, faptul că alegi să primești bani pentru munca ta nu te transformă într-un fel de zombie care repetă ceea ce i se spune de către plătitor. La fel cum poți refuza colaborarea cu autori care se așteaptă să scrii doar recenzii pozitive pentru că ei ți-au trimis o carte în mod gratuit, poți refuza la fel de ușor o entitate care vrea să te plătească să spui ce vor ei. Și oricum mă îndoiesc că am accepta să fim plătiți să citim cărți care nu ne plac, despre care apoi să ne chinuim să scriem de bine. Pentru că nu ar trebui să se ajungă la asta. Când primești bani pentru ceva, nu pui problema după momentul plății („te-am plătit, acum scrii cum vreau eu”) , ci înainte, când se cade de acord asupra sumei, condițiilor, termenului de livrare etc. Prin urmare, principiile unui blogger nu ar fi deloc diferite în funcție de plata pe care o primește sau nu. La fel cum un vlogger celebru nu va face o serie de reclame plătite la cola, deși el detestă băuturile acidulate și recomandă de ani de zile doar sucuri naturale, nici un blogger de carte nu va începe brusc să laude un gen pe care îl blama recent. Așadar, la fel cum nu mi se pare că ar trebui să existe dubii despre recenziile unui blogger care primește cărți gratuite, nu cred nici că dacă am fi plătiți, ar exista dubii justificate. Și oricum, la fel ca în cazul recenziilor pozitive de dragul cărților gratuite, publicul ar taxa rapid bloggerii care ar scrie „de bine” pentru bani. Eh, aici cred eu că e problema adevărată. Să zicem că bloggerii ar zice toți că de mâine nu mai scriu fără să fie plătiți. Tu, editură, ce ai face? Păi ar fi bine să ai o statistică destul de clară cu profitul pe care ți-l aduc bloggerii cu care colaborezi, ca să puteți stabili împreună cam cât ar valora articolele lor, în așa fel încât și tu să faci în continuare niște profit, dar și bloggerul să primească niște bani. Problema e că astfel de statistici nu există. Când bloggerii se ocupă de expunerea unui produs, e greu să cuantifici cât de multe vânzări generează și e și mai greu să cuantifici care e profitul pe care îl aduc. Poate Gigel care cumpără o carte de la editura X o cumpără pentru că a auzit despre editură de la 5 bloggeri. Cum ai putea afla vreodată informația asta de la fiecare cumpărător? Și ce faci după ce obții informația, împarți profitul egal la cei 5 bloggeri? Cum ai putea stabili cât te ajută un blogger de carte? Și oricum, scenariul meu nu se va întâmpla vreodată. Nu o să decidă toți bloggerii de carte că de mâine nu mai scriu recenzii neplătite. Întotdeauna vor exista oameni care vor face treaba gratuit. Poate mai bine (mai ales dacă vorbim de oameni pasionați care nu vor să fie plătiți ca să evite niște stres) , poate mai rău (doar pentru că se poate ca oricine să-și scrie părerile pe net nu înseamnă și că toate părerile sunt la fel de bine articulate) . Și atunci mie mi-e teamă că editurile care nu-și permit să cheltuie bani pe marketing vor alege să continue parteneriate cu bloggerii care scriu pe gratis. Și cei care cer bani nu vor avea cum să scrie decât despre cărțile pe care și le cumpără singuri. Deci ajung înapoi de unde au plecat, la scrisul din pasiune, pe gratis. Bun, și atunci ce facem? Mi se pare normal să vrei să fi plătit pentru munca ta, indiferent dacă o faci din nevoie, din pasiune sau de florile mărului. Dar mi se pare normal și faptul că editurile preferă să cheltuie banii pe altceva, atâta timp cât pot primi expunere de calitate doar trimițând produse. Desigur, ar fi cool să vedem campanii de marketing făcute cu bloggeri, care să fie plătiți pentru ele. Multe lucruri ar fi drăguțe. Cred sincer că se va ajunge acolo, pentru că din punctul meu de vedere, lucrurile se îndreaptă și piața crește. Vor exista bani. În timp. Dar până atunci, noi tot avem cheltuieli. Nu cred că ne vom putea întreține prea curând dintr-un blog de carte, dar ar fi drăguț să nu ieșim pe minus. Teoretic, calculând banii economisiți pentru că am primit anumite cărți, s-ar putea ajunge la un echilibru. Totuși, părerea mea e că momentan, soluția e marketing-ul afiliat. Acolo ești plătit exact în funcție de vânzări. Și cred că e cel mai avantajos pentru toată lumea. Tu, ca blogger, poți vedea cât de convingător ești. Câți oameni determini să apese pe link-urile tale? Câți dintre ei chiar cumpără ceva? De asemenea, editurile și librăriile pot vedea câte vânzări ai generat tu, Blogger Popescu, în decursul unei perioade de timp. După cum spuneam la început, nu e un sistem perfect. Cuantifică vânzările, nu expunerea. Dar e o metodă din care îți poți acoperi cheltuielile și care, în decurs de câțiva ani, poate oferi statistici utile și pentru tine, și pentru edituri/librării. ca prim pas solidarizarea bloggerilor de carte. Da! Da! DAAA! E nevoie de solidaritate aici. E nevoie să ne strângem ca să putem discuta între noi despre cum facem lucrurile. Nu există ghiduri pentru bloggerii de carte dintr-o piață cum e cea românească. Dar ne putem face propriile ghiduri, putem face schimburi de experiență, putem face proiecte faine împreună. E important să ne adunăm să devenim o comunitate. Există forță în numere și cred că împreună am putea face mai multe decât separat. Eu am început timid cu niște întâlniri în offline (care n-au mers așa bine, așa că le-am întrerupt momentan) , dar și cu un grup online: (nu se mai adresează de mult doar bucureștenilor și va fi rebranduit curând) , unde încerc să propun săptămânal subiecte de discuție care au legătură cu ce înseamnă să fii un blogger de carte Și săptămâna asta discutăm chiar despre a fi plătit, așadar dacă vrei să împărtășești părerea ta cu alți bloggeri, te invit . Sau, poți lăsa un comentariu la finalul articolului cu perspectiva ta asupra întregii situații :) La lansarea volumului s-a menționat de mai multe ori că deși este o culegere de povestiri, între ele există o legătură, că indicii despre unele texte se regăsesc în altele. Am crezut că asta înseamnă o serie de povestiri cu finaluri deschise, care alcătuiesc cumva un fel de roman-colaj. Din fericire, m-am înșelat: volumul cuprinde o serie de povestiri cu cap și coadă, care alcătuiesc împreună o viziune de ansamblu asupra viitorului speciei umane. Nu e un puzzle alcătuit din piese incomplete, ci o serie de instantanee (superbe!) întinse pe o lungă perioadă de timp. Prima povestire ar putea părea ciudată pentru un volum SF, pentru că pare să aibă o temă religioasă. Pe scurt, în urma unei prăbușiri masive la bursă, civilizația se destramă și oamenii cad pradă foametei. Pe străzile Moscovei, armata se chinuie să păstreze o urmă de ordine, până când din cer încep să apară mesaje scrise cu foc. Eu știam deja șmecheria din final pentru că povestirea Focurile lumii noi a fost transformată și într-o , pe care am citit-o. Dar o posibilă cheie de lectură este strecurată subtil într-o altă povestire a volumului și ea schimbă complet misticismul textului. Urmează o serie de povestiri cu un protagonist comun: un robot - numit Bender, wink wink - care capătă conștiință de sine și încearcă să-și cunoască Programatorul. Însă lucrurile nu merg chiar așa cum se aștepta el, prin urmare e forțat să-și creeze propria filozofie de viață. Pe parcursul povestirilor apar detalii despre niște oameni plecați în spațiu, care vor avea o legătură interesantă cu Bender și cu nou-descoperitul său scop. În continuare avem patru povestiri cu temă spațială: una dintre ele este din nou profund religioasă, dar totuși SF. Și absolut fascinantă! Nu vreau să vă spun nimic despre ea, pentru că e o plăcere s-o descoperi, așa că voi trece la următoarele trei povestiri, care au ca protagonist un om forțat să „se descurce” într-o galaxie plină de specii mult mai competitive. Sunt niște texte cu un specific românesc când vine vorba de atitudine, dar pe care cred că l-ar înțelege orice om. Și, la final, Copiii întunericului… E o povestire despre sfârșituri, dar și despre oameni care nu se mulțumesc cu puțin și care vor mereu să descopere misterele din jurul lor. E simultan minunată și tristă, dar foarte bine scrisă. Nici nu știu cu ce să încep… mi-a plăcut enorm volumul acesta! Mi s-a părut fascinant modul cum toate povestirile au fost făcute să se lege între ele. Nu am citit-o pe niciuna înainte (nu prea mai citesc proză scurtă în ultimul timp, din păcate) , excepția fiind , pe care am descoperit-o sub formă de bandă desenată. Faptul că acolo finalul era puțin diferit față de povestirea din acest volum mă face să cred că toate textele au fost ușor modificate astfel încât să se potrivească. Fascinant mi s-a părut și Bender și felul cum alege el să rezolve toate problemele pe care le întâlnește - adică logic. Nu conform valorilor umane, ci conform valorilor sale. Dar cel mai mult mi-a plăcut cum gândește. Povestirile sunt scrise la persoana I, așa că însuși robotul ne spune povestea lui, iar Bender e straniu de poetic. Se exprimă foarte logic și calculat, dar încercările lui de a înțelege oamenii duc adesea la niște gânduri care m-au înduioșat, mi-au trezit nostalgii sau zâmbete. Cumva, e un robot foarte sentimental și rece simultan, ceea ce e superb și merită citit. Mi-au plăcut și povestirile din a două jumătate a volumului (deși nu la fel de mult ca robotul) . Alexandru Lamba a abordat niște teme foarte actuale, de la îndoctrinarea religioasă la problemele imigranților și emigranților. Sunt multe lucruri care îți dau de gândit și care pun într-o perspectivă foarte nouă niște teme despre care credeam că nu mai pot fi privite și din alte unghiuri. E genul acela de volum ale cărui idei o să te urmărească multă vreme după ce l-ai terminat… adică fix genul de cărți pe care le iubesc! Așadar, e un volum cu povestiri individuale, dar foarte fain legate între ele, cu un personaj fascinant (și nu e singurul, pentru că deși în prozele scurte am întâlnit rareori personaje memorabile, în acest volum m-au impresionat mai multe) și care vorbește despre teme controversate, abordate din unghiuri inedite. Cum să nu vreau să recomand acest volum tuturor? Mi-a plăcut enorm, se citește foarte repede (l-am terminat într-o singură zi și mi-a părut rău, aș fi vrut s-o iau mai încet și să-l mă bucur de el mai mult timp!) și pur și simplu merită! M-a entuziasmat peste măsură și deși au trecut două săptămâni de când l-am terminat, încă îmi place să vorbesc despre el. Serios, citește-l! Notă: Articolul face parte din proiectul . În fiecare a treia miercuri a lunii, bloggerii care fac parte din proiect vor publica simultan părerile lor despre o carte din sfera SF&F semnată de un autor român. Așadar, dacă vrei să citești și alte impresii despre , le găsești pe blogurile: În martie vom scrie despre de Teodora Matei și Lucian Dragoș Bogdan. Dacă ești blogger și vrei să ni te alături, te așteptăm în grupul de facebook unde ne organizăm: . Nu sunt un fan al poveștilor cu zombi. Acum câțiva ani, credeam că toate urmează cam aceeași rețetă: o parte din oameni își pierd rațiunea și încep să-și vâneze semenii, în timp ce persoanele neafectate încearcă să scape. Am început să-mi schimb părerea citind Fata cu toate darurile , care prezintă un punct de vedere nou și fascinant. Însă în continuare nu sunt neapărat genul meu de cărți, dar de-atunci a început să mă fascineze câte varietăți de motive pot exista pentru începutul epidemiei și cât de mult pot diferi zombi de la un roman la altul. Și la capitolul inventivitate, povestea zombilor din e campioană :) O companie misterioasă organizează o campanie de marketing intensă pentru promovarea unui model nou de telefon mobil. De asemenea, ei promit un milion de aparate oferite gratuit celor care trimit primii un anume cod, care va apărea în timpul unui mesaj difuzat pe întreg globul. Mesajul are o audiență enormă, dar și un efect secundar neașteptat: toți cei care l-au văzut au fost reduși la stadiul de animale, dorind doar să vâneze restul oamenilor. Societatea colapsează rapid, atinșii distrugând totul în calea lor. Puținii oameni rămași neafectați încearcă să supraviețuiască oricum pot. Axel se numără printre ei, dar pe lângă supraviețuire, mai are un obiectiv clar: vrea să ajungă în San Diego, unde a auzit că s-ar fi adunat cei sănătoși. Pe drum, însă, o întâlnește pe Amira, o tânără care pare prea neajutorată ca să poată fi lăsată singură. Și totuși, aparențele pot ascunde multe secrete… Dacă vreți să citiți ceva plin de acțiune într-o zi de weekend, e cartea perfectă. E scurtă, se citește rapid, ritmul e foarte alert, deci te prinde. În plus, cartea e un scenariu foarte plauzibil pentru o apocalipsă zombie. Mi-au plăcut „nemorții” Oanei (ghilimelele sunt pentru că ai ei chiar sunt ne-morți, sunt oameni perfect vii) , mi-a plăcut ideea din spatele apariției lor și mi-a plăcut enorm un mic detaliu: nu toată lumea îi numește la fel. Pentru că epidemia a apărut din senin, nimeni n-a avut timp să le dea un nume care să se răspândească printre toți supraviețuitorii. Așa că fiecare le spune altfel. E un detaliu mic, dar pentru mine a adăugat o doză mare de credibilitate poveștii. În rest, avem parte de scenariul cunoscut: atinșii vor să vâneze oameni, nu au niciun fel de rațiune, sunt puternici și rapizi și te pot infecta și pe tine (nu ca să devii unul de-al lor, ci ca să mori. Nu e explicat de ce pot face asta, dar eu am o bănuială că saliva lor începe să funcționeze precum cea a varanului, pentru că atinșii nu se mai spală pe dinți de două ori pe zi) . Prin urmare, de societate se alege praful, orașele colcăie de atinși și doar prin localitățile izolate mai e vreo speranță de rezistență. Dar doar pentru că fundalul e standard, nu înseamnă că acțiunea nu e originală. Oamenii reacționează foarte diferit la episoadele apocaliptice și Axel și Amira întâlnesc în drumul lor mulți trăzniți care au reușit să-și construiască un nou stil de viață. Unii calcă pe cadavrele celorlalți, alții se ajută între ei, așa că au fost multe situații interesante și neașteptate în care au ajuns cei doi. Din păcate, însă, nu mi-a plăcut prea tare de protagoniști. El e un pic cam super-erou-care-rezolvă-totul (deși, la un moment dat, e ceva ce nici el nu poate rezolva și mi-a plăcut mult asta, i-a mai diminuat din aura de semizeu) . Iar ea e prea misterioasă până spre final, când aflăm că secretul ei nu era deloc mare lucru (deși înțeleg că a trecut prin lucruri traumatizante și e normal să vrea să le țină secrete, tot nu m-a impresionat povestea ei, mă așteptam la mai mult… sau, bineînțeles, poate a mințit din nou și de fapt nu știm nimic despre ea) . Desigur, pot înțelege de ce alți cititori i-au apreciat, sunt niște personaje ok, doar că n-au fost neapărat pe gustul meu. Și finalul a fost puțin cam rapid pentru gusturile mele, dar ca să închei într-o notă pozitivă, s-a potrivit cu acțiunea foarte alertă a romanului. Nu e genul de carte pe care s-o poți pune jos după ce ai început-o, nu când tensiunea și adrenalina te țin prins în poveste. Așadar, o recomand celor care vor să citească un roman plin de acțiune despre o posibilă apocalipsă zombie. Una destul de dură totuși, și 18+, dar care merge citită într-o zi în care ai chef să fără să te dai jos din pat. Conform calendarului, suntem între cele două sărbători ale iubirii din luna februarie. Și ce e mai potrivit decât o leapșă tematică? Totuși, n-am găsit vreuna care să mă inspire, așa că am decis să preiau una de la (care este o sursă inepuizabilă de astfel de jocuri) și s-o adaptez puțin. Astfel, întrebările nu se mai referă la cărți cu o anumită acțiune, ci la multele moduri în care te poți îndrăgosti de o carte. Înainte să încep, le provoc să preia leapșa pe , , , și pe . Primul roman care îmi trece prin minte este chiar cel pe care îl citesc acum. începe așa: Blue Sargent nu mai ținea minte de câte ori i se spusese că-și va ucide sufletul pereche. Bineînțeles că m-a cucerit instant și deși sunt abia la jumătate, sunt convinsă că voi adora romanul acesta. Iubesc multe coperte, dar voi alege . Arată absolut superb (Alex Voicescu face unele dintre cele mai faine coperte) și abia aștept să vă povestesc săptămâna viitoare despre conținutul pe măsură al volumului. Oscilez între și . Nu pot alege între ele, fiecare e minunată din alt motiv. Vi le recomand, așadar, pe amândouă :) , clar. E o poveste dureroasă despre o tânără care e deportată în Siberia alături de familia ei. E o carte despre cele mai abjecte lucruri pe care le fac oamenii și totuși, e un roman în care se simte omenia. E dureros și oribil și minunat și merită citit. N-am mai citit de mult povești de dragoste între oameni și diverse creaturi fantastice. Totuși, din fericire, fix luna asta mi-am propus să citesc astfel de cărți, așa că voi nominaliza , un roman pe care l-am terminat recent (și care mi-a plăcut - recenzia mea o găsiți ) . Deși nu am un roman preferat, nu pot să nu aleg . Primele capitole mi s-au părut superbe, iar restul cărții a fost din ce în ce mai minunat. Am iubit fiecare pagină! Vă recomand cu drag romanul, e extraordinar de bun! (Recenzia mea o găsiți ) . Ador să citesc pe canapea, mi se pare un loc perfect. E suficient de relaxant cât să mă pot bucura de carte fără alte distrageri și totuși e un loc mai „alert” decât patul, unde risc să adorm dacă sunt obosită, indiferent cât de captivantă e cartea pe care o citesc. “Love is not the absence of logic but logic examined and recalculated heated and curved to fit inside the contours of the heart” Este o poezie din cartea E ușor să te iubesc a Tammarei Webber, poezie care mi s-a părut superbă atunci când am citit-o prima dată și care mi se pare și astăzi o definiție perfectă a dragostei. După ce mi-a tot recomandat-o , am cedat și am citit și eu prima carte a acestei serii. Fiind vorba de niște romane foarte apreciate în comunitatea de iubitori de carte de pe , știam câte ceva despre serie înainte să o încep. Chiar și așa, am descoperit un roman surprinzător, plin de răsturnări de situație. Și deși protagonista nu prea m-a cucerit, au compensat spiridușii la acest capitol ;) Familia lui Feyre era una înstărită, dar tatăl ei a riscat toată averea într-o afacere care nu a avut succes. Acum sunt forțați să trăiască de pe o zi pe alta, așa că Feyre a devenit singura care le asigură hrana, vânând în pădurea din apropiere. Și nu sunt mulți cei care au curajul să se aventureze în codrul în care se află Zidul. Cu câteva secole în urmă, între oameni și spiriduși a avut loc un război. Sătui să fie sclavi, muritorii s-au revoltat și, pentru că unii spiriduși li s-au alăturat, au reușit să provoace pagube importante foștilor lor stăpâni. După mult sânge vărsat, cele două tabere au ajuns la un armistițiu. Oamenii au fost eliberați și trimiși să trăiască dincolo de Zid, iar interacțiunea dintre cele două popoare este acum foarte limitată, guvernată de legile Tratatului. Într-o zi, însă, Feyre ucide un spiriduș deghizat în lup. Tratatul cere viața ei la schimb, dar spiridușul care vine să-i revendice viața e impresionat de curajul fetei. Așa că Tamlin nu o ucide, ci o duce dincolo de Zid, oferindu-i o viață nouă în lumea lui. Dar în lumea magică a spiridușilor au loc lupte pentru putere pe care oamenii nici nu le pot bănui. Și Feyre ar putea descoperi că rolul ei este mult mai important decât credea. A trecut ceva timp de când am citit un roman pentru tineri și mi-a plăcut să redescopăr experiența citind despre tărâmul spiridușilor. Totuși, aș fi vrut o Feyre mai curioasă, mai dornică să pună întrebări, să știe mai multe despre lumea în care trăiește. I-am înțeles, însă, refuzul de a se adapta, am înțeles cum a afectat-o faptul că a fost smulsă de lângă cei dragi. În plus, am rezonat cu teama ei de a dispărea, de a fi uitată, teamă amplificată de contactul cu ființe nemuritoare. Așadar, deși Feyre nu mi-a fost simpatică, i-am putut înțelege traumele și dificultatea de a se adapta la noua ei viață. Însă mi-au fost simpatici cei doi spiriduși care au conturat alături de ea un triunghi amoros. În viața de zi cu zi, nu cred că te poți lăsa atrasă de o altă persoană dacă îți iubești cu adevărat partenerul… Dar când e vorba despre o adolescentă răpită de un spiriduș, forțată să trăiască într-o lume pe care n-o înțelege și având o relație de câteva luni cu cineva care face parte din altă specie? Sigur, cred că se poate îndrăgosti de oricâte persoane vrea. Mai ales când e amuzant să vezi competiția dintre un tip musculos, dar sincer, cu un suflet mare versus un tip înșelător, care se joacă mereu cu cei din jurul lui, dar care are o serie de valori foarte solide. Așa că deși nu prea agreez triunghiurile amoroase, acesta mi s-a părut simpatic, mai ales că e abia în fază incipientă în acest volum. Abia aștept să văd ce se va întâmpla mai departe și deși nu m-am hotărât cu cine țin eu, am o vagă bănuială că știu pe cine va alege Feyre. Revenind la poveste, are un o răsturnare de situație superbă undeva pe la jumătate. Nu vreau să vă spun prea multe, dar mi-a plăcut enorm aerul de basm pe care îl capătă cartea după acea dezvăluire. Și deși până acum v-am povestit doar despre latura romantică a poveștii, nu e doar un volum despre relațiile amoroase ale lui Feyre, ci un roman plin de momente destul de tensionate, în care nu știi dacă personajele vor scăpa cu bine până la final sau dacă, dimpotrivă, își vor găsi sfârșitul (da, și spiridușii pot muri). În plus, istoria tărâmului magic e destul de bogată și are suficiente ițe încurcate care se propagă până în prezent. Nu e un roman dificil, nu e încărcat de personaje sau de linii narative complexe, așa că se citește repede. Și vă recomand dacă vă plac romanele fantastice care reiau o parte din temele populare ale basmelor, dacă vreți să descoperiți lumea spiridușilor și magia ei, dar și dacă vă place să citiți despre dragostea adolescentină. Eu una abia aștept să descopăr continuarea seriei :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2019,"Nu mi s-a mai întâmplat de mult să ador o carte de la prima frază, dar începutul acestui roman e absolut minunat. Iar continuarea, pentru mine, a fost un vârtej captivant care m-a ținut lipită de pagini până la 8 dimineața, când m-a doborât somnul. Așa începe : Așadar, o parte a romanului e povestită din perspectiva unor șerpi de apă. Dacă asta nu-i de-ajuns ca să vă convingă că această carte spune o poveste fabuloasă și fascinantă, plină de mister și de magie, atunci o să încerc să vă mai dau câteva argumente pentru care am iubit acest volum pe care cred că îl veți iubi și voi. Bingtown este un oraș-port care a fost înființat într-un tărâm blestemat. Oamenii care au venit să se stabilească aici au riscat tot, dar au câștigat la schimb lucruri incredibile printre care și un lemn din care se pot face cele mai de preț ambarcațiuni: corăbiile vii. Acestea pot naviga mai bine decât orice altă navă, sunt capabile să dea instrucțiuni precise echipajului lor și lemnul din care sunt făcute nu poate fi distrus de insecte, de timp și nici măcar de apele otrăvitoare ale râurilor din Tărâmul Ploilor Sălbatice. Dar prețul pentru a obține o navă vie e imens. Și nu doar din punct de vedere financiar, corabia trebuind plătită timp de zeci de ani, dar și din punct de vedere uman: e nevoie ca trei generații ale familiei deținătoare ale corabiei vii să moară la bordul ei pentru ca aceasta să prindă viață. Chiar și atunci, e nevoie ca la bord să se afle o persoană prin venele căreia curge sângele familiei care a dat viață navei. Altfel, aceasta poate înnebuni. Vivacia este o astfel de corabie vie, care așteaptă încă o moarte pentru a deveni conștientă. Însă la moartea sa, Ephron Vestrit lasă în urmă o familie care e pe punctul să se destrame. Datoriile acumulate de ei sunt imense, dar Ephron are doar două fiice, băieții săi fiind răpiți de boală. Așa că el o lasă pe Vivacia în mâinile ginerelui său, care nu înțelege nevoile corabiei. Nu numai că o tratează pe Vivacia ca pe un obiect, ci o alungă de la bordul corabiei pe Althea Vestrit, cumnata sa, pentru a o înlocui cu fiul lui, care are sânge de Vestrit. În același timp, mările au devenit un loc periculos, plin de bărci cu sclavi care atrag șerpi de mare, dar și de pirați dornici de prăzi din ce în ce mai valoroase. Printre ei se numără și Kennit, care își dorește să devină Regele piraților și nu oricum, ci reușind să captureze și să îmblânzească o corabie vie. Marian Coman, moderatorului Clubului de Lectură Nemira și coordonatorul Armada, ne tot recomandă să citim acest roman încă de când a apărut pe piață. Luna trecută, ne-a promis că e o carte care se citește repede, așa că am acceptat să o citim pentru întâlnirea Clubului din iunie. Dar oricât de repede s-ar citi, nu m-aș fi așteptat niciodată să stau până la 8 dimineața citind, trebuind să mă opresc doar pentru că efectiv nu mai vedeam cuvintele din cauza oboselii. este un roman incredibil de captivant. Robin Hobb construiește pas cu pas un suspans care te ține lipit de pagini. Nu e neapărat o carte plină de acțiune, ci una plină de mister. Și asta creează tensiunea: vrei să afli mai multe, să descoperi secretele corăbiilor vii, ale șerpilor de apă și ale Tărâmului Ploilor Sălbatice. Fiecare capitol îți mai oferă câte un indiciu micuț, dar deseori asta doar adâncește misterul. Însă cumva, povestea reușește să fie satisfăcătoare. Chiar dacă lumea magică mai are multe secrete pe care vrei să le afli, oamenii care trăiesc în ea sunt foarte, foarte normali. Problemele lor sunt simultan comune, dar și foarte dure: o familie își pierde punctul de sprijin și fiecare dintre membrii ei trebuie să găsească un mod de a face față. Fiecare are propriile frici și nesiguranțe, propriile slăbiciuni și vulnerabilități, fiecare personaj poate veni cu un set de calități și de defecte cu care să poți rezona. Și chiar dacă nu te vei regăsi în niciunul dintre ele, tot e fascinant să le descoperi. Mai ales că folosindu-se de personaje, romanul abordează subiecte destul de delicate, cum ar fi abuzul, manipularea, loialitatea și altele. Însă pentru mine, punctul forte al romanului e partea fantastică: șerpii de apă care au propria mitologie și un stil de a privi lumea complet unic sau corăbiile vii care au amintiri umane, dar sunt ceva complet străin. Experiența de a descoperi aceste ființe fantastice a fost minunată și, cât timp citeam, n-am avut nicio clipă îndoiala că lumea populată de astfel de creaturi ar arăta exact așa cum o redă Robin Hobb. Am admirat cu fiecare pagină citită imaginația necesară pentru ca elementele magice ale lumii să pară atât de veridice. spune o poveste minunată care se desfășoară într-o lume foarte bine construită, plină de mister, dar populată cu niște oameni cu care e ușor să empatizezi , ale căror vieți sunt pline de obstacole familiare. E o carte care te va captiva din ce în ce mai mult cu fiecare pagină, așa că dacă iubești genul Fantasy, ți-o recomand cu mare drag. Însă atașez și un mic avertisment: citește-o în weekend sau în concediu, pentru că te va ține lipit de pagini. Toată lumea, dar absolut toată lumea care mi-a recomandat seria asta mi-a spus să nu-mi fac o părere până nu citesc și , despre care spuneau că e spectaculos. Având în vedere că deja mi se păruse simpatic , m-am gândit că n-are ce să fie atât de impresionant la o continuare… mhm, fix! A. Fost. Extraordinar! După evenimentele de la Poalele Muntelui, Feyre încearcă să se întoarcă la viața sa alături de Tamlin. Dar ea nu mai e aceeași, nici din punct de vedere fizic, nici mental. Adaptarea e mai mult o mască pe care încearcă s-o poarte, însă descoperă rapid că nu i se potrivește deloc. În plus, înțelegerea ei cu Rhysand o obligă să plece lunar timp de o săptămână în Regatul Nopții, unde primește lucruri de care nu și-a dat seama că are nevoie ca să se vindece. Ruptă între cine și-ar dori să fie și cine este de fapt, Feyre trebuie să descopere unde îi este locul acum. Și asta înainte ca Regele Hybernului să decidă să-și dezlănțuie forțele asupra Zidului și a lumii oamenilor, pe care îi dorește din nou la locul lor: în sclavie. Pentru mine, cititul este o formă de evadare, de a scăpa pentru câteva ore de cotidian în favoarea unei lumi fantastice. Deseori, îmi place să-mi imaginez cum ar fi dacă aș putea pleca într-adevăr într-o lume în care magia există, cât de puternică aș fi și cu ce fel de oameni (sau creaturi fantastice) mi-ar plăcea să mă înconjor. Ei bine, aceasta e fix călătoria lui Feyre în acest volum: a fost un om banal într-o lume dură, din care acum a evadat, ajungând în mijlocul magiei și al fantasticului, descoperindu-și puterile, explorând lumea spiridușilor și cunoscând mai bine ființele fabuloase care o înconjoară. Și acum nimeni și nimic n-o mai poate opri să aibă exact viața pe care și-o dorește, nimeni n-o mai poate constrânge sau încarcera, nu când ea are puterea să se elibereze și să-și creeze un scop nou din apărarea celor prea slabi ca să se apare singuri. De aceea, dacă vreodată viața te-a făcut să te simți neputincios, o să te regăsești deseori în trăirile lui Feyre, în experiențele și în dorințele ei. Dacă în primul volum, mi s-a părut că protagonista e prea „cuminte”, prea supusă, prea lipsită de inițiativă măcar atunci când vine vorba despre a descoperi Prythianul și regulile lui, de data asta mi-a plăcut enorm de ea. Am suferit alături de ea, i-am apreciat deciziile și alegerile și mi-am dorit să-și găsească fericirea. În plus, în afară de noua Feyre, în acest volum ne sunt prezentate o suită de personaje secundare absolut memorabile. După apariția celor din Cercul Interior, cartea capătă brusc culoare și vă garantez că descoperindu-i, o să înțelegeți entuziasmul fără margini din jurul acestei cărți. În plus, romanul are o răsturnare de situație absolut fabuloasă chiar în prima jumătate. Nu vreau să vă dau prea multe detalii, eu deja bănuiam despre ce e vorba dinainte, așa că n-a mai fost atât de rewarding descoperirea (sfat: nu căutați poze, fan art, meme-uri sau orice altceva are legătură cu ACOTAR, nu până nu citiți volumul doi. Serios. Internetul e pliiiin de spoilere. Mai directe sau mai indirecte, tot o să vă strice experiența) . Dar o să vă spun totuși că ceea ce în primul volum părea a fi începutul a fi un triunghi amoros a fost, de fapt, cu totul și cu totul altceva. Dincolo de personaje și de problemele lor, mai ales amoroase, cartea are și o intrigă. Regele Hybernului are niște planuri de răzbunare foarte atent construite și a adunat deja atât de multă putere încât s-ar putea ca planurile lui să fie imposibil de dejucat. Și cu soarta lumii în balanță, sunt multe riscuri la mijloc. Iar Sarah J Maas construiește niște personaje atât de ușor de iubit, încât n-ai cum să nu-ți faci griji pentru soarta lor. Totuși, e un roman de dragoste cu elemente fantasy. Deși are o intrigă ne-romantică, nu e o carte despre lupta epică dintre Feyre și prietenii ei, pe de-o parte, și Hybernul pe de alta. E o poveste despre cum protagonista își găsește locul (și dragostea) în timp ce încearcă să se adapteze noii ei lumi. Totuși, nu e nici povestea clasică dintre o fată sărmană și niște spiriduși puternici, arătoși și bogați. După cum spuneam la început, Feyre nu mai e neputincioasă. Așadar, dacă vă place să evadați în lumi fantastice, pline de magie și de inimioare, dar cu niște personaje bine scrise, în ale căror reacții vă veți putea regăsi, atunci vă recomand seria. Și vă recomand și eu, ca toată lumea, acest volum, care e într-adevăr mult mai bun ca primul, pentru că schimbă regulile jocului și o face într-un mare fel. Nu am mai citit un roman polițist de foarte multă vreme. Mi se pare că recent, criminalii din cărți au devenit din ce în ce mai sadici și mai nebuni și am vrut să iau o pauză de la ororile pe care sunt ei în stare să le producă. Totuși, atunci când mi s-a oferit ocazia de a citi volumul unei autoare care urmează să vină în România, n-am putut refuza. Și mă bucur că am citit , pentru că dincolo de povestea dură, care abordează subiecte foarte sensibile, cartea încearcă să ofere un posibil răspuns la întrebarea Cum se transformă un om într-un criminal? . Și face asta într-un mod extraordinar! Alexis Castells este o scriitoare de 37 de ani, care știe ce înseamnă pierderea unei persoane dragi. Așa că atunci când prietena ei Linnea este ucisă în Suedia de un criminal în serie care a omorât după același tipar și doi copii londonezi, Alexis crede că singura cale să-și înfrunte durerea și neputința e să ia parte la anchetă. Astfel, alături de Emily, un profiler de la Scotland Yard și o forță a naturii, Alexis va descoperi pas cu pas detalii despre cazul care se întinde de-a lungul a mulți ani de zile, pornind dintr-un lagăr de concentrare nazist. Împreună, cele două vor încerca să intre în mintea criminalului și să descopere cine este ucigașul Linneei. Mi-a plăcut enorm . Am citit-o pe nerăsuflate pentru că voiam să aflu cât mai repede cum se leagă toate detaliile poveștii. Sunt două fire narative mari, care se îmbină. Primul este povestea investigației crimelor atroce, unde Emily strălucește ca un profiler aproape inuman de priceput (dar ea este un personaj atât de profund și de uman, o să aflați la sfârșitul cărții de ce) . Tot aici avem și câteva fragmente care se concentrează pe criminal și pe modul lui de a gândi, care sunt simultan înfiorătoare și fascinante. Al doilea plan narativ spune povestea lui Erich Ebner, un deținut în lagărul nazist Buchenwald. Interesant e că această parte a poveștii a fost scrisă cu ajutorul bunicului autoarei, care a fost el însuși deținut în acel lagăr. Dacă sunteți pasionați de psihologie, o să iubiți cartea asta. Personajele sunt atât de bine conturate, încât le simți reale. Știu că lucrul acesta a ajuns aproape un clișeu, dar Alexis și Emily și toți ceilalți polițiști și detectivi implicați în acest caz chiar sunt atât de autentici, încât ajungi să-i simpatizezi. Deși ancheta este în prim plan, ei au totuși vieți personale și griji absolut umane, așa că îți oferă nu numai veridicitate, dar și niște pauze de la apăsarea poveștii. Iar povestea este dură și întunecată și pe alocuri absolut brutală. Dar în același timp se simte empatia și grija autoarei pentru personajele ei. Până și punctul central al romanului, criminalul, are un back story care te va face să înțelegi cum a ajuns ucigașul care este astăzi. Nu-i o poveste ușor de citit, dar e o poveste care abordează latura întunecată a umanității și o face cu respect și, unde e cazul, cu înțelegere. Se vede că autoare nu-și judecă personajele, ci le lasă să fie așa cum sunt, și asta dă forță poveștii. De asemenea, mi-a plăcut mult elementul cultural al romanului. Avem o anchetă plasată în două țări și niște personaje care vin din culturi diferite și se vede clash -ul acesta între felul de a fi al englezilor, suedezilor, dar și al spaniolilor sau francezilor. E un roman care nu poate fi atribuit unei singure țări, e un roman european, care abordează cu aceeași ușurință cultura unor locuri foarte diferite. De aceea, vă recomand dacă vreți să aflați cum devine un om criminal, dar și dacă vreți să descoperiți personaje unice, povești de viață dureroase și culturi fascinante. Am avut plăcerea s-o întâlnesc pe Johana miercuri, când a ajuns în România. Este o persoană extrem de caldă și de prietenoasă, cu care e foarte ușor să vorbești. Cunoscând-o, am descoperit de ce se simte atât de multă dragoste pentru personaje într-un roman atât de întunecat. M-a impresionat foarte mult, așa că am vrut să vă împărtășesc și vouă câteva cuvinte despre ea. De asemenea, vă încurajez să veniți mâine (sâmbătă) la ora 16:00 la Muzeul Literaturii Române la lansarea cărții Block 46, unde veți avea și voi ocazia s-o cunoașteți și să-i puneți întrebări. Mai multe detalii despre întâlnirea cu Johana găsiți pe Facebook, în cadrul evenimentului . De duminică și până acum, am tot încercat să scriu un articol despre cum a fost la Bookfest și cât de bine m-am simțit printre cărți și oameni pasionați de ele. Și nu-mi iese. Deloc! Așa că după câteva încercări eșuate, am decis să încerc să scriu liber despre motivele pentru care nu-mi iese. Rezultatul este această poveste foarte lungă (serios, luați-vă provizii de apă și mâncare!) și foarte personală despre motivele pentru care m-am apucat de scris pe net despre cărți. E un fel explorare a sinelui care m-a ajutat să mă înțeleg mai bine. Și, cine știe, poate cineva se va regăsi în ce-am scris și se va simți mai puțin singur. Pentru că, de fapt, de asta scriu: ca să ne adunăm aici astfel, și să ne simțim mai puțin singuri. Sper să aveți răbdare să citiți până la capăt, sper să vi se pară vag interesant (sau măcar neplictisitor) și sper ca la final să discutăm despre ce vă face pe voi să citiți și să iubiți cărțile. sau Cum e să fii epuizat 24/7 după ce ai tras de tine toată viața În ultimul timp, mi-a fost mai greu să mă țin de scrisul pe blog. Nu alegerea subiectelor e problema, nici respectarea unui program, ci efectiv crearea de conținut. Mi se pare că orice frază aș scrie, nu se ridică la așteptările pe care mi le-am impus de-a lungul timpului. Dar de la final de martie încoace, încerc să nu mai fiu propriul meu călău și să nu-mi mai impun lucruri, să nu mai fac chestii cu forța. Însă tot nu vreau să scriu doar de dragul de a scrie. Îmi doresc să scriu cu entuziasm, vreau să se vadă cât de mult mi-a plăcut o carte sau un eveniment, vreau să vă transmit din energia pe care am căpătat-o citind sau vorbind cu alți cititori. Problema e că bateriile mele sunt goale. Au fost golite de multă vreme, doar că m-am încăpățânat să nu observ și m-am mințit singură că sunt bine. A funcționat o vreme, dar acum nu mai fac asta. Nu mă mai oblig să fac lucruri pentru care n-am energie și nu mă mai prefac că nu sunt epuizată. Însă atunci când accepți că nu ești așa cum credeai și decizi să te privești sincer în oglindă, descoperi că deși tu ești fix cum erai înainte, simți o pierdere, ca și cum persoana care credeai că ești a dispărut. Chiar dacă n-a fost acolo niciodată, pentru tine era reală. Oricum, ideea e că sunt epuizată. Asta nu înseamnă că nu-mi mai place să citesc. Sau să scriu. Sau să urmăresc aparițiile editurilor și să particip la evenimentele lor. Cărțile și tot ce are legătură cu ele încă îmi oferă energie și mă umplu de entuziasm. Doar că acel 10% din baterie pe care mi-l oferă și pe care simt că-l am acum nu se compară cu nivelul de 100% pe care îmi imaginam eu că-l am. Pe românește, mi se pare că nu mai am energia pe care o aveam, așa că mi-e greu să transmit energie și entuziasm altora. Ceea ce n-ar fi o problemă, doar că e credința mea adânc înrădăcinată că fără o doză de entuziasm care răzbate dintr-un articol, nu pot convinge pe nimeni de nimic. Cu atât mai puțin să citească. Iar motivul pentru care scriu aici, motivul adevărat care mă face să deschid pagina web și să povestesc despre cărți este faptul că sper să vă conving să citiți volumele care mi-au plăcut mie. Sau să vă conving să citiți în general, chiar dacă poate o carte nu m-a impresionat pe mine, atâta timp cât cred că există oameni care o pot aprecia. De ce vreau să vă fac să citiți ce-am citit eu? Pentru că sper că la final, vom începe să vorbim despre acea carte. Sau despre cărți în general. Și n-o să mă mai simt atât de singură. sau Cum traumele din copilărie pot duce la abuzul… de cărți Să vă spun o poveste: am descoperit la ce e bun cititul cu adevărat atunci când eram în clasa a 6-a, atunci când prietena mea cea mai bună a decis atunci că nu vrea să mai vorbească deloc cu mine. La vremea respectivă, deja îl descoperisem pe Harry Potter, deja citeam de plăcere, dar era doar o activitate ca oricare alta. Însă a devenit repede ceva terapeutic, o evadare, pentru că la 13 ani eram deja sensibilă la astfel de respingeri. Și am tras imediat concluzia că dacă prietena mea cea mai bună nu mă mai vrea alături, atunci clar nimeni altcineva din clasă n-o să mai vrea să aibă treabă cu mine. Așa că m-am hotărât să iau cărți cu mine și să le citesc în pauze, ca să nu fiu complet singură la școală. Lucrurile s-au mai reglat cu colegii de clasă în următorii doi ani și am terminat generala având ceva amici, dar când am intrat la liceu, cititul era deja pasiunea mea. Chiar spre finalul clasei a noua am descoperit comenzile online și Urzeala Tronurilor , așa că am început să învestesc aproape toți banii de buzunar în cărți. Și deși la liceu aveam prieteni, am rămas cu obiceiul de a aduce cărți la școală. Așa că atunci când vorbeam cu colegii prin pauze, dincolo de comentariile despre profi, materii și teste, se ajungea ocazional la întrebarea „ce-ai mai citit?”. Răspunsul meu nu întârzia niciodată: povesteam despre o carte care mă impresionase recent. La vremea respectivă citeam exclusiv SF și Fantasy, dar poveștile mele despre rase extraterestre fascinante și călătorii spre lumi fantastice se loveau de o politețe rece. Sau, cel puțin, asta era percepția mea. E posibil ca amintirile mele deformate să insiste să-mi arate doar părțile rele, dar nu-mi amintesc să fi reușit să conving pe cineva să citească ceva. Cu multă dificultate, un coleg s-a apucat de citit Game of Thrones , dar doar pentru că îi plăcea prea mult serialul și nu mai avea răbdare să afle ce se întâmplă mai departe. N-am simțit pic de mândrie atunci, dar chestia asta mi-a alinat puțin singurătatea. Chiar și așa, începea să-mi displacă să vorbesc despre cărți, mi se părea că-mi răcesc gura de pomană. Dar în 2011 am descoperit scrisul pe blog. Unii dintre voi poate știu deja partea asta din poveste: inițial, timp de aproape doi ani, am fost co-autoare pe un blog de carte. Ceea ce a început ca o mâna de ajutor oferită unei prietene a ajuns repede pasiunea mea. Puteam vorbi liber despre cărți și oamenii chiar voiau să mă asculte (mă rog, să mă citească) . Mi-a luat ceva timp să-mi fac curaj și să scriu despre cărțile care îmi plăceau, nu despre cele populare, mi-a luat și mai mult timp să-mi găsesc o voce care să mi se pară relativ convingătoare. Dar internetul părea locul unde urma să găsesc oamenii pe care nici nu îmi dădeam seama că-i caut. sau Cum eu mă chinui de ani de zile să-mi conving colegii de liceu să citească Reader persona e un derivat din termenul de marketing (cred) buyer persona , care, din cunoștințele mele aproape inexistente, se referă la profilul cumpărătorului. Ei, reader persona e profilul pe care îi au cititorii unui blog, site, etc. E o combinație dintre ceea ce știi tu despre cititorii tăi din statisticile blogului tău (vârsta, locație geografică, orele la care sunt cel mai activi, ce fel de articole preferă etc) și felul în care ți-ai dori tu să arate cititorul ideal al blogului tău. Practic, creezi un reader persona o dată ce ai stabilit cum ai vrea tu să fie oamenii care te citesc și te folosești de informațiile reale pe care le ai ca să nu creezi un reader persona complet deplasat (exemplu: cititorul tău ideal e un bărbat de 35-45 de ani pasionat de romane polițiste, dar toate statisticile tale te anunță că pe tine te citesc numai femei de 18-24 de ani) . La ce te ajută asta? Ideal ar fi ca atunci când scrii, să-ți imaginezi că vorbești cu persoana al cărui profil l-ai creat, pentru ca tonul și conținutul să fie adecvate. Pe exemplul de mai sus, dacă tu îți imaginezi că vorbești cu o tipă de 20 de ani care încearcă să-și împartă banii de la părinți între cărți și mâncare, sigur o să scrii diferit decât dacă îți imaginezi că discuți cu un domn de 40 de ani care caută să-și cumpere cărți de citit în concediu. Ce treabă are asta cu mine? Am fost în ultimul an la vreo trei cursuri unde am creat un reader persona pentru blogul meu. Mereu mi-a ieșit studenta de mai sus (de fapt, o tânără cititoare între 15 și 25 de ani) . Cu astfel de tineri iubitori de lectură spuneam eu că vorbesc atunci când discutam acest exercițiu la cursuri. Doar că scriind acest articol, ideile s-au legat rapid una de alta și mi-am dat seama că în adâncul sufletului, eu vorbesc cu colegii mei de liceu, cei care nu prea voiau să citească SF&F. Sau cu colegul de la facultate care mi-a spus că SF-ul e pentru copii. Și cititul la fel. Cu fetele care comentau atunci când premiam cel mai activ utilizator pe blogul pe care eram co-autoare, spunând că SF-ul nu e genul lor. Cu toți oamenii care mi-au respins vreodată pasiunea și gusturile. Cu toți cei pe care nu i-am convins niciodată. De aici nevoia de entuziasm, de energie, de putere de convingere. Ca și cum aș putea să-i fac să mă accepte acum, deși n-am păstrat legătura cu niciunul dintre ei. sau Cum oamenii potriviți s-au strâns în jurul meu și eu n-am observat pentru că mă certam cu fantome din trecut Cred că subtitlul rezumă tot: de-a lungul timpului, am cunoscut cititori faini. Bloggeri minunați. Instagrammeri dedicați. Booktuberi carismatici. Autori români și oameni care lucrează în industria de carte. Tribul meu. Prietenii mei iubitori de cărți. Nu se mai uită nimeni la mine cu ochi goi și cu o politețe rece atunci când vorbesc despre cărți. Pe o parte dintre acești oameni i-am revăzut la Bookfest sau la Bookclub-ul organizat de Diana de la . Am stat de vorbă, ne-am pierdut printre standuri, am făcut poze (mai ales ei cu mine, eu încă nu prea sunt genul care propune să facă poze cu alții). Am vorbit despre cărți. Am vorbit despre noi. Am petrecut patru zile alături de niște oameni superbi, pentru care îmi face plăcere să scriu și eu tot mă blochez cu gândul la toți oamenii nepotriviți care nici măcar nu mai sunt în viața mea. Dar acum că mi-am făcut ordine în gânduri scriind și am descoperit astfel toată povestea asta pe care am scris-o aici, cred că va fi mai ușor. Acum că înțeleg ce mă bloca, cred că știu cum să navighez în jurul obstacolului și să-l las în urmă, acolo unde îi e locul. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=07-2019,"Dacă mi-ar fi zis cineva acum un an că o să mă trezesc iar amorezată de un tip ficțional, probabil aș fi râs. Mi-au plăcut deseori personajele masculine din cărți și filme (și am o din 2013 care s-o demonstreze ), dar după ce am început să înțeleg cum funcționează relațiile în realitate, credeam că mi-a trecut. Adică da, e drăguț atunci când partenerul tău îți poate citi gândurile, rezolvă totul prin magie, te duce în vacanță în Roma antică și e milionar pentru că și-a tot investit economiile în ultima mie de ani, cât a trăit, dar cumva lucrurile nu stau așa în realitate. Așa că am crezut că astfel de povești n-o să mă mai atragă. Dar l-am descoperit pe Rhys și mi-am amintit toate motivele pentru care am scris propria „poveste” la 16 ani, poveste în care cei doi protagoniști își puteau citi unul altuia gândurile, rezolvau totul prin magie și… v-ați prins. E ceva deosebit de atractiv la evadarea într-o lume fantastică unde nimic nu e cu adevărat periculos și unde cel mai important lucru e relația ta perfectă, în cadrul căreia obstacolele se depășesc cu the power of true love . Asta e ceea ce a construit Sarah J. Maas în ACOTAR , asta a fost ceea ce a atras publicul la Twilight și sunt o grămadă de cărți populare care fac același lucru. Și nu mi se pare nimic rău în asta. După evenimentele din Hybern, Feyre s-a întors în Regatul Primăverii, unde încearcă să joace rolul fetei speriate care are nevoie de protecția și de iubirea lui Tamlin. În realitate, însă, încearcă să se răzbune pentru tot ce i-a făcut Tamlin ei și familiei ei. Între timp, nici Rhysand nu stă degeaba, pentru că un război cu Hybernul e inevitabil și nimeni nu vrea să repete vărsarea de sânge care a avut loc cu câteva secole în urmă. Însă într-un Prythian dezbinat, e ușor să-ți faci dușmani noi, în timp ce aliați nesperați pot cere de la tine mult mai mult decât ești dispus să oferi. Dacă vor reuși Feyre și Rhys să-și apere pământurile și pe muritorii care habar n-au ce li se pregătește, rămâne să aflați citind romanul. (Numai mie mi se pare greu să scrii despre o carte dintr-o serie fără să dai spoilere din volumele anterioare? Pentru că atunci când o fac, mereu am senzația că din dorința de a nu spune prea multe, creez un fel de suspans artificial gen „vei afla doar dacă citești cartea, buhuhuhu”.) Cumva, mi-a plăcut acest volum mai puțin decât . Și cred că e prima trilogie pe care o citesc în care volumul al doilea, cel considerat deseori de umplutură, e cel mai reușit. Da, știu, vor mai apărea cărți în seria ACOTAR , dar se vor concentra pe alte personaje, deci povestea lui Feyre e doar o trilogie . Cred că elementul care funcționează bine în volumul anterior și aici nu prea e tensiunea. În volumul al doilea, nu prea bănuiai ce o să se întâmple, lucrurile nu erau mai deloc previzibile. Însă în acest roman, deși nu poți ghici exact ce anume se va întâmpla, e destul de evident că va fi un război, că tabăra care trebuie va câștiga, că totul va fi bine și frumos și împachetat într-un happy end . Nu spun că asta se și întâmplă, dar pentru că Feyre și Rhys sunt atât de puternici și de pricepuți în tot ce fac, ți-e greu să crezi că nu vor rezolva totul. Da, vor avea dificultăți pe parcurs, dar le vor depăși, n-ai cum să nu crezi asta. Și din acest motiv, e greu să fii cu adevărat surprins. Asta nu înseamnă că nu-i o carte faină. Sincer, nu cred că oamenii care au ajuns cu lectura la volumul al treilea citesc aceste cărți pentru plot sau pentru că sunt extrem de curioși ce se va întâmpla cu ținutul Prythian. După cum spuneam la început, seria asta prezintă o relație ideală și niște personaje simpatice, dar cam „prea perfecte”, așa că eu una am citit ca să văd ce se mai întâmplă cu ele, cum mai flutură ei din mâinile lor super-magice ca să rezolve totul. Și nu cred că sunt singura care e mai interesată de personaje și de relații decât de intrigă și de acțiune. Ceea ce e ok. și, de altfel, întreaga serie, nu e genul de poveste care va aborda teme existențiale sau care îți va da lumea peste cap. E doar o fantezie pusă în pagini, doar o lume creată pentru a putea evada în ea. Ceea ce e perfect ok. Cu toții ne simțim deseori neputincioși. Viața e deseori grea și sunt multe lucruri pe care nu le putem controla sau rezolva așa cum ne-am dori. Uneori lucruri nașpa se întâmplă și nu poți decât să speri că le vei depăși fără prea multe cicatrici noi. Așa că e ok să-ți dorești să trăiești într-o lume mai bună, una în care magia rezolvă totul, în care te poți transforma dintr-un om neputincios o zână nemuritoare. E ok să-ți dorești un partener care îți poate citi gândurile, ca să nu trebuiască să aveți toate discuțiile complicate despre ce vrei tu, ce vrea el, compromisuri și alte chestii din astea „plăcute”. E ok să vrei să evadezi într-un loc unde lucrurile sunt mai simple și seria asta e evadarea perfectă din acest punct de vedere. Nu degeaba am comparat-o cu Twilight la început. Cred că motivul pentru care Twilight a fost așa un fenomen este că te lăsa să-ți imaginezi tot ce-ți lipsește: un tip super-puternic și indestructibil care ar face orice pentru tine, promisiunea nemuririi și o viață eternă super-mișto. Serios, orice potențială problemă sau obstacol în calea fericirii eterne se rezolvă până la urmă. Plus, pentru o adolescentă cu probleme cu stima de sine (la mine mă refer, deși cam acesta era publicul țintă al seriei, după părerea mea) , e genial să visezi că doi tipi incredibili se bat pentru tine, doar pentru că exiști. That is cool stuff . Bine, e o serie mult mai bună decât Twilight , în sensul că nu-i repetă greșelile. Rhys nu e creepy și nu-i limitează lui Feyre independența, ci o lasă să-i fie egală. O admiră, dar nu în modul „ești minunată și am să te apăr cu prețul libertății tale”, ci „ești minunată și ar fi o onoare să lupt alături de tine, dar numai dacă tu vrei”. Există totuși un personaj „edwardian” în ACOTAR , dar e evidențiat ca fiind un abuzator. În plus, spre deosebire de Twilight , aici personajul feminin e destul de badass cât să poată să se apere singură și are și un partener care îi lasă toată libertatea de care are nevoie. Desigur, relația lor e mega-perfectă, dar e mult mai realistă decât poveștile de dragoste fantasy care erau „la modă” în adolescența mea (sună de parcă aș fi o babă) . În plus, personajele sunt mult mai bine construite: Feyre nu depășește rapid lucrurile oribile la care a fost supusă, ci chiar are o cădere din care nu se poate ridica fără ajutor, ceea ce e un element care mi-a plăcut mult. Nu prea am vorbit despre carte în acest articol, ci mai mult despre serie per total, dar cred că e mai potrivit așa. Dacă ai ajuns cu lectura la acest volum, cred că știi destule despre poveste cât să îți dai seama dacă ți-ar plăcea sau nu s-o continui. Personajele, atmosfera, stilul, acțiunea, toate urmează aceeași linie de până acum și în acest roman. Da, e puțin mai previzibil, dar e în continuare o carte axată pe relații, nu pe război, deci nu-i o surpriză. Așa că o recomand celor care au nevoie de această evadare sau celor care vor să se distreze câteva mii de pagini într-o lume magică, alături de niște personaje super-dotate din toate punctele de vedere (ah, da, e o serie cu scene de sex explicite, care se întind pe câteva pagini bune) . E o trilogie simpatică, ușor de plăcut, care poate da dependență (cine stătea la 3 dimineața pe instagram căutând glume cu Cassian și Azriel? Eu, desigur) și poate fi o pauză bine-meritată de la cotidian. Am ezitat mult înainte să citesc această carte, pentru că știam că spune o poveste sfâșietoare. Ba mai mult, m-a sfătuit să n-o citesc în preajma sărbătorilor de iarnă (cum plănuisem inițial) , tocmai pentru că e un roman prea trist. Așa că mi-am ridicat toate scuturile, mi-am pregătit armura sufletească și am citit acum vreo trei luni. Și am decis atunci că nu pot scrie despre ea. Dar m-am răzgândit între timp, pentru că mi se pare o carte despre care ar trebui să vorbim. E o carte care te face să te simți neputincios și vulnerabil și mi se pare că aceste sentimente sunt atât de profund umane, încât nu e corect să le ascund pe ale mele într-un cotlon de suflet. Rob și Anna construiesc împreună o relație frumoasă. Depășesc pas cu pas obstacolele care li se ivesc în cale, se deschid unul în fața celuilalt și se susțin reciproc. Legătura lor evoluează și decid să aibă un copil împreună. Drumul lor nu e lipsit de încercări dificile, dar în final, în familia lor se naște Jack, un copil pe care amândoi îl adoră. Însă Jack este diagnosticat cu cancer, moment în care viețile celor trei se schimbă iremediabil. Cum alege fiecare să facă față situației, ce se va întâmpla cu familia lor și cum își vor continua viețile ne va povesti Rob, naratorul acestei povești de viață. Poți să citești cartea asta cu toate scuturile cât de sus vrei, tot te va atinge. E imposibil să nu te impresioneze, tocmai pentru că scoate la iveală cele mai mari frici ale oamenilor. Cu toții ne bazăm pe viitor, ne facem planuri și sperăm ca lucrurile să meargă într-un anume fel. La fel au făcut și Rob și Anna, dar viața lor s-a schimbat iremediabil în câteva clipe, într-un mod care n-a depins de ei și care nu se află deloc sub controlul lor. Chiar dacă nu sunt părinte, pot rezona cu senzația de neputință dată de ceva atât de incontrolabil și de definitiv. Însă ceea ce m-a impresionat cu adevărat la carte, dincolo de povestea dură, sunt personajele. Rob este un om imperfect. Romanul debutează cu el îmbătându-se într-un bar și lasă să se înțeleagă că acesta e un obicei. Felul în care face față bolii fiului său nu e exemplar sau admirabil sau perfect. Face tot ce poate el mai bine, ceea ce nu e nici pe departe ceea ce ar trebui să facă. De pe postura mea privilegiată de cititor, mi-am permis să nu fiu de acord cu el în anumite privințe, dar nu l-am considerat un tată sau un soț rău. Da, greșește, uneori chiar iremediabil, dar nimeni nu e perfect, mai ales într-o asemenea situație disperată. Aș putea să vorbesc și despre stil sau atmosferă, dar n-aș ști cum să fac asta fără să vă dezvălui prea multe detalii din carte. Nu mi se pare că suspansul o face mai interesantă, dar cred că felul în care aș alege eu să prezint anumite situații ar fi prea subiectiv și poate v-aș crea o serie de așteptări și de prejudecăți. Vă spun doar că e un roman cursiv, ușor de citit din punctul de vedere al scrierii și cu o atmosferă foarte umană: veselă atunci când lucrurile stau bine, serioasă în momentele dificile și absolut sfâșietoare atunci când viața devine dură. Și totuși, de ce aș recomanda acest roman? Nu e nici pe departe în zona mea de interes literar, nu e nimic fantastic sau supranatural la această poveste. În plus, e o carte foarte tristă, ori viața reală e suficient de dureroasă și dacă nu citim despre poveștile groaznice ale altora. Dar eu cred că ar trebui, uneori, să încercăm să citim și astfel de volume, să experimentăm în acest mod controlat și părțile mai negre ale vieții. Nu ca să ne simțim norocoși pentru că n-am trecut prin asta, nici ca să ne reamintim cât de fragilă și efemeră e viața. Ci pentru că dincolo de toate, e o carte despre speranță. E o poveste care îți reamintește că nu poți fii curajos dacă nu ești vulnerabil, că nu poți construi o relație dacă nu lași alți oameni să te cunoască și că uneori greșim chiar și atunci când încercăm să facem totul cât mai bine. Ba mai mult, în cele mai grele momente, e cel mai probabil să greșim în cele mai rele moduri, orbiți de sentimentele puternice prin care trecem. e o carte despre ce înseamnă să fii om. Și de aceea, v-o recomand. Acum o săptămână, am participat alături de cea mai faină gașcă de #bookstagrammers la , un eveniment dedicat creatorilor de conținut de pe Instagram, dar și brandurilor care îl folosesc drept mijloc de comunicare. Sincer, Instacamp n-a fost chiar ceea ce îmi imaginasem eu că va fi. Înainte de eveniment, mi-am creat așteptări destul de mari: fiind vorba despre o conferință dedicată oamenilor care chiar folosesc Instagramul cu un scop, nu doar pentru pozele din vacanță, credeam că vom primi sfaturi utile și aplicabile, nu generalități care ar putea fi folositoare doar celor care se află la început de drum. Dar în marea lor majoritate, prezentările de la Instacamp s-au axat pe banalități și pe lucruri pe care nu prea ai cum să nu le știi deja. Spre exemplu, dacă te-a pasionat Instagramul suficient cât să cauți pe google un articol despre cum să-l folosești mai bine, atunci probabil știi deja că e bine să fii autentic. De fapt, „fii autentic”, e sfatul nr. 1 dat oricui, oricând. Fără ceva săpături arheologice pe net sau un curs bun, n-ai cum să afli ce-i aia de fapt, ce presupune ea sau cum poți fii autentic când postezi o poză cu o carte (sau cu o persoană, clădire, pisică, farfurie de mâncare) . Nici la Instacamp n-a zis nimeni nimic despre cum se face, ci doar să o faci. Autenticitatea a fost cuvântul de ordine folosit din plin de toată lumea. Mai ales de oamenii care au poze făcute de fotografi profesioniști, dar ne spun nouă că habar n-au să folosească o aplicație de editare, ca și cum chiar ei și-ar face pozele. Îhm. Autenticitate. Adecvare ar fi fost un cuvânt mai potrivit, dar au sărit peste el când au căutat buzzwords prin dicționare. Poate sunt prea dură, poate mi-am dorit prea multe de la o simplă conferință, dar serios, nu pot să nu mă enervez puțin când am senzația că invitații și prezentatorii nu oferă informații utile sau de calitate, ci sfaturi generice și banale, deși știu că publicul lor e unul specializat. Chestie care mi se pare inadecvată. La o lansare de carte nu te învață nimeni alfabetul, aveam aceleași așteptări de la o conferință de social media. Mai exact, voiam chestii utile. Aplicabile. Nu „fii autentic, postează cât mai des și răspunde-le oamenilor la comentarii”. Serios? 5 minute pe google mi-ar fi adus mai mult conținut de calitate. Ca să dau și un exemplu concret: s-a vorbit despre aplicații de editare. E un subiect super-important când vine vorba de Instagram, pentru că oricât de bun fotograf ai fi, tot mai vrei să reglezi puțin lumina, umbrele, saturația, chestiile mici care fac ca o poză să spună o poveste, dar și să poarte semnătura autorului ei. E greu să găsești suita de aplicații cu care să te înțelegi bine și e normal să vrei să afli ce folosesc oamenii care au adunat comunități mari în jurul lor. După părerea mea, această informație se poate împărtăși în două feluri. Primul presupune crearea unui slide într-o prezentare, unde treci o listă de aplicații și ce face fiecare pe scurt (asta editează poze, asta adaugă muzică la video, asta are template-uri de story). A doua presupune să explici pe scurt de ce folosești tu anumite aplicații. Spre exemplu, eu recomand , care e o aplicație ușor de folosit, cu niște template-uri superbe care te lasă să creezi repede niște imagini profi și personalizate. De asemenea, oferă stock photography gratis, deși nu prea multe. Și opțiunile de editare sunt limitate, dar forța aplicației e în templates și în ușurința cu care îți permite să îți creezi un conținut ușor de recunoscut (cum sunt imaginile mele de la început de articole) . Bam! Mult mai util decât o listă de aplicații, nu? Asta mi-aș fi dorit de la Instacamp. Dar ghiciți ce variantă au ales toți oamenii care au vorbit despre aplicațiile pe care le folosesc ei? Singura discuție serioasă despre o aplicație a fost prezentarea tipei de la Plannable, care își făcea reclamă la aplicația pe care o produce firma ei. Și Sînziana Iacob a apucat să ne spună că a găsit o aplicație care colorează cool cerul (Picnic se cheamă, n-am încercat-o, nu m-a convins prezentarea lor din Google Play) . Da, știu că nu există rețete pentru succes. Da, ce funcționează pentru mine s-ar putea să nu ți se potrivească. Dacă eu îți spun că postez zilnic la ora 16:27 fix, s-ar putea ca tu la ora aia să ai reach jumate din cât ai avea dacă ai posta dimineața. Dar dacă îți spun de ce postez fix la ora aia, poate vei putea aplica asta pe exemplul tău și să descoperi și tu la ce oră e mai bine să postezi. Tocmai de asta nu vreau liste de aplicații și informații seci și „fii autentic”. Vreau oameni care să-și povestească de ce-ul. „Eu folosesc aplicația x” e o încercare de a prezenta o rețetă. „Eu folosesc aplicația x pentru că e gratis și oferă rezultate spectaculoase, deși durează ceva timp să descoperi ce știe să facă” e o informație utilă. Înțelegi imediat că e o aplicație pe care n-o poți înțelege din primele 5 minute, dar care s-ar putea dovedi utilă dacă îi dedici timp. Sau, dimpotrivă, înțelegi că nu e pentru tine, pentru că tu preferi chestiile simple care nu-ți dau mari bătăi de cap. O experiență personală a cuiva trecută prin filtrul tău poate duce la ceva util. O grămadă de sfaturi nu te vor ajuta cu aproape nimic, mai ales dacă sunt cele pe care le găsești în primul articol cu tips & tricks de pe net. Serios, chiar am căutat „instagram tips” pe google și conține aproape tot ce-am auzit la Instacamp. Nu înseamnă că n-am rămas cu nimic sau că nu mi-a plăcut evenimentul. Partea de networking a fost perfectă, mi-am petrecut ziua cu niște cititoare geniale. Mi-a plăcut mult înghețata sponsorului principal. Și au fost câteva idei mișto cu care am plecat acasă. a avut o prezentare super. Ne-a exemplificat pe feed-ul ei cum poți crea o temă creativă și unitară , fără să pară exagerat de planificată sau să-ți dea senzația de încorsetare. Ne-a vorbit despre culori și cum le putem combina și „împrăștia” prin poze, ca să obținem ceva care este consistent și totuși ne-repetitiv. De departe, prezentarea ei a fost cea mai utilă și singura care mi-a plăcut. A mai fost un tip de la o agenție care a ridicat o grămadă de subiecte de discuție interesante și le-a lăsat în pom pe toate. Dar mi-a plăcut diferențierea pe care a făcut-o între conținut calitativ versus conținut relevant . Mai exact, ne-a explicat cum calitatea e ceva subiectiv: eu pot considera o poză super-calitativă, în timp ce un fotograf va vedea mii de defecte la ea. Nu poți măsura calitatea. În schimb, relevanța e ceva obiectiv și măsurabil. Depinde de tine să-ți setezi obiectivele (reach? likes? comentarii? Numărul de salvări?) , dar apoi poți număra liniștit și să vezi cât de eficient a fost conținutul tău. Au mai fost două tipe care ne-au vorbit despre IGTV și despre proiectul lor. S-au concentrat prea mult pe cum nu se ceartă ele pe conținutul comun și cum nu-l monetizează și nu profită de el, dar din experiența lor am priceput că acest tip de conținut video e încă destul de nou, așa că e loc pentru toată lumea. Momentan, fiecare poate experimenta cu el cum vrea, ca să vadă ce merge și ce nu. Dar fără să faci reclamă unui video urcat de tine pe IGTV, n-o să se uite nimeni la el. E cam ca și cum ai scrie pe Twitter în România :)) Ca și în cazul cărților, așteptările sunt minimum 50% responsabile de impresia finală. Dacă le setezi prea sus, vei fi dezamăgit, iar dacă le setezi prea jos vei fi impresionat de ceva mediocru. Aici, așteptările mele au fost prea sus, iar ale vorbitorilor prea jos. Poate nu mi-a fost clar mie că publicul țintă erau persoane aflate la începutul descoperirii platformei. Sau poate nu le-a fost clar lor că publicul e format din oameni inițiați. Poate adevărul e undeva la mijloc. Așadar, dacă ai timpul liber necesar ca să pierzi o zi pentru a pleca cu câteva concluzii, recomand experiența. Dacă ai un job, păstrează-ți zilele libere pentru ceva mai util. De la Instacamp vei rămâne doar cu networking-ul. PS : jos pălăria în fața omului sau oamenilor din zona tehnică. E fain să vezi o serie de prezentări care merg ceas, fără să se trezească vorbitorii că nu le merge bine slide show-ul. Și e prima dată când văd cum cineva primește indicații de pe scenă (gen „vreau să dăm filmulețul din dronă”) și omul de la laptop îi dă play în sub 10 secunde, știind și să folosească extended screen ca să nu-l vezi căutând prin sistemul de fișiere. Mi se pare mare lucru și l-am sau i-am admirat sincer pentru asta. Pentru că am ajuns zilele trecute la mare, unde o să mai stau câteva zile, a trebuit să iau și câteva cărți cu mine. Desigur, am plecat de-acasă cu o sacoșă plină de romane, dar am ales să vă arăt din bagajul meu pe care abia aștept să le citesc pe plajă. Toate cele trei titluri sunt SF, deoarece mi-a făcut poftă de a mă întoarce la genul meu preferat. Și am ales din bibliotecă o serie de romane cu o descriere care să-mi trezească imaginația, pentru că vreau să călătoresc în lumi cât mai fabuloase în timp ce mă relaxez la malul mării. Un imperiu întins pe mai multe planete care se va prăbuși? Instantaneu m-am gândit la seria Fundația și mi-am dorit cartea asta. Am și început s-o citesc și ador stilul autorului, e foarte direct și colorat, fără să fie vulgar. Momentan, îmi place mult și v-o recomand. Totuși, e abia primul volum dintr-o serie, așa că sunt tare curioasă dacă finalul o să mă lase cu ochii în soare printr-un cliffhanger sau dimpotrivă, dacă o să mă facă foarte curioasă fără să mă frustreze 😉. Detalii despre carte . Dacă tot a apărut recent volumul al doilea al Cronicilor lunare , am zis că e momentul să citesc și eu primul volum, mai ales că-mi place mult ideea cărții: e o reinterpretare a poveștii Cenușăresei, doar că în rolul principal este un robot, nu o fată. Sincer, iubesc volumele cu elemente SF care se adresează tinerilor, pentru că îmi doresc ca ele să-i facă să vrea să descopere acest gen, dar și că o să le demonteze prejudecățile cum că SF-ul înseamnă povești despre lupte în spațiu și atât. Detalii despre carte . Dacă primul roman din cele trei mi-a amintit de Fundația , acesta are un vibe de 2001: Odiseea spațială . Desigur, pare că va fi o poveste destul de diferită de cea a lui Clarke, dar premiza mi-a trezit nostalgia, așa că abia aștept să citesc romanul. Și îmi place enorm coperta! Cerul înstelat, nuanța aia de albastru, totul e absolut superb! Sper ca și povestea să fie la fel de faină 😃. Detalii despre carte . Cumva, am reușit să-mi aleg care se potrivesc foarte bine cromatic! Sper ca și poveștile lor să fie pe măsură și să se potrivească cu cheful meu de descoperit volume SF fascinante ❤ Aceia dintre voi care mă urmăresc știu că m-am apucat de recitit toate articolele de pe acest blog, pentru a înlocui link-urile expirate, imaginile defecte și cuvântul „supriză” cu varianta sa corectă. Am terminat recent această „curățenie” și am decis să împărtășesc cu voi concluziile mele despre experiența de a-ți reciti blogul. De-a lungul timpului, am monitorizat cele mai citite articole de pe blog și am avut grijă ca recenziile accesate destul de des să fie actualizate (link-uri corecte, imagini ok) . Așadar, ideea de a face asta cu toate articolele, inclusiv cele care n-au mai fost citite de nimeni de ani de zile, poate fi considerată o pierdere de vreme. Din punct de vedere al utilității, chiar este. Sincer, nu cred că am avut prea multe de câștigat. Da, un articol actualizat care merge ok ar putea fi puțin mai bine indexat pe google. E posibil ca una-două recenzii mai vechi să-mi aducă mai multe vizualizări. Dar o leapșă veche de 3-4 ani? Slabe șanse. Așa că n-am făcut-o pentru vreun motiv util sau măsurabil. Am făcut-o pentru mine, strict ca să știu eu că tot blogul arată bine. Acum doi ani, când am mutat tot conținutul blogului pe propriul domeniu, știam că multe articole vor suferi din această cauză. Pe cele mai recente am avut grijă să le aranjez atunci. La fel, pe cele care îmi aduceau vizualizări înainte de tranziție. Restul erau decente și mi-era de-ajuns. Dar mereu mi-am dorit să fac această curățenie. Pentru mine, blogul a fost deseori un refugiu. Atunci când m-am simțit singură, înconjurată de oameni care nu-mi înțeleg pasiunea și nici nu-și doresc s-o facă, pe blog vorbeam cu alți oameni care iubeau cărțile la fel de mult ca mine. Atunci când BAC-ul sau facultatea îmi mâncau toți nervii, aici era oaza mea de relaxare. Mereu mi-am iubit blogul și chestia asta a fost cea care m-a împins de la spate ca să scriu chiar și în perioadele nasoale. Dar au existat și momente când n-am putut scrie. Momente când stresul, oboseala sau teama că n-am nimic de spus erau prea mari. Însă chiar și atunci, pentru că aveam nevoie de relaxarea pe care mi-o oferea blogul, încercam să mă ocup de el. Atunci modificam mici detalii de aspect care mă deranjau, atunci mă jucam cu culorile, fonturile și alte mici lucrușoare (în primii mei doi ani de blogging, înainte de Jurnalul unei cititoare, vechiul blog primea câte un update de temă în fiecare anotimp 😊 ). Așa mi s-a întâmplat și acum vreo două luni, când eram într-o perioadă în care simțeam nevoia să mă relaxez făcând totuși ceva, dar nu-mi venea nicio idee de articol. Așa că am deschis arhiva, am intrat pe primul articol și m-am apucat de recitit, corectat, înlocuit și așa mai departe. Da, știam că e ceva complet inutil. Dar mie îmi făcea bine, așa că am decis să continui, pentru mine. Și a fost o experiență interesantă, să fac ceva ce ar putea părea inutil, dar care îmi făcea mie plăcere. Notă : întregul proces nu a durat chiar două luni. Da, cam acum 7-8 săptămâni m-am apucat, dar fiind o chestie pe care o făceam pentru mine, nu era planificată sau contorizată. Nu știu exact cât a durat, nu știu prin câte articole am trecut (am șters destule mai ales din perioada 2011-2013, o să vorbesc despre asta mai jos) . Au fost zile în care timp de 12 ore n-am făcut nimic altceva, au fost zile când am lăsat-o baltă și mi-am văzut de citit. Dar motivația originală, de a face ceva care nu e neapărat util, dar care îmi face mie bine, ea a rămas până la ultimul articol. De-a lungul acestui mic experiment, am trecut prin toate stările. M-am amuzat de primele mele recenzii, care erau mai mult un rezumat și mai puțin o părere personală. M-am întristat amintindu-mi niște perioade mai nasoale, în care lucrurile nu erau nici pe departe roz, dar eu mă încăpățânam să mă conving că sunt ok și apoi mă miram că nu sunt fericită. Mi-am amintit de dualitatea facultății, care pe de-o parte îmi oferea informații foarte utile și pe alta îmi adâncea convingerea că nu sunt suficient de bună pentru nimic. M-am distrat descoperind că obișnuiam să taxez mult mai dur lucrurile care nu-mi plăceau la romanele pentru tineri (triunghiurile amoroase mă scoteau rău de tot din sărite) . Așadar, e o experiență destul de complexă, dar poate fi rezumată într-un singur cuvânt: redescoperire . Știam multe lucruri despre mine, dar am descoperit cât de mult simțeam anumite lucruri, când de tare mă impresionau sau afectau de fapt. Practic, e diferența dintre a-ți aminti un loc în care ai fost acum câțiva ani și a revedea o poză făcută atunci. Totul era mai viu decât în amintirile mele, așa că m-a ajutat să rememorez mai clar anumite lucruri. Și mi-am amintit de o grămadă de cărți geniale despre care înainte de această recitire știam doar că mi-au plăcut și cam atât. Am redescoperit articole faine pe care uitasem că le-am scris. Mi-am reamintit cât de mult îmi plăcea să particip la evenimente și să cunosc oameni, deși mă credeam ultima introvertită (spoiler: nu sunt chiar ultima. Îmi face plăcere compania anumitor oameni și îmi place să stau de vorbă cu ei, chiar dacă încă sunt momente când interacțiunea cu alții e ceva ce mă sperie). Cumva, mi-am regăsit rădăcinile, motivațiile și lucrurile care mă individualizează. Bine, n-a fost totul lapte și miere. După cum spuneam la început, au fost și lucruri care m-au întristat, dar cumva sunt ale mele toate, și cele bune și cele rele. Așa că per total, mă bucur că am făcut asta. În contextul în care tocmai am spus că și lucrurile rele și cele bune sunt ale mele, normal ar fi să spun că n-am șters nimic, că-mi asum tot ce-am scris vreodată. Dar nu e chiar așa. Înainte ca acest blog să se numească Jurnalul unei cititoare, în perioada 2011-2013 a fost un alt blog, administrat de o echipă din care am făcut și eu parte. Dar echipa s-a destrămat și mie mi-au rămas toate. Și am decis să le păstrez. Sincer, articolele care nu-mi aparțineau nu le-am păstrat de drag, ci pentru că un blog vechi de doi ani cu sute de articole urma să fie mai bine indexat pe google decât unul nou. În plus, pe vremea aia nu știam suficientă social media cât să fie o sursă serioasă de trafic. Și consideram că muncisem prea mult ca s-o iau chiar de la zero. De-a lungul anilor, însă, mi-am dat seama că nu am nevoie de acele articole. Lucrând într-o echipă care nu funcționa, am ajuns rapid în extrema cealaltă, cea de individualitate maximă. Chiar și azi, nu vreau să mă ajute nimeni umblând la absolut nimic legat de blog. Hosting, teme, domeniu? Eu mă ocup de fiecare în parte. Da, am publicat articolele altora în campania . Dar nimeni nu a avut nicio secundă acces la „partea din spate” a blogului după 2013. Și cumva, pentru că blogul meu era atât de profund personal și pentru că mereu temele pe care le-am folosit nu distingeau foarte evident un autor de altul, mi se părea că articole scrise de alții îmi erau atribuite pe nedrept mie, în defavoarea mea. Inițial era doar o impresie, dar a fost și un moment prin 2015 când am picat la mijlocul unui scandal în comunitatea de SF&F, și cineva a crezut că niște recenzii vechi îmi aparțineau, deși nu eu le semnasem. Așadar, cu excepția unor articole care să păstreze o oarecare coerență a poveștii blogului, articolele care nu erau scrise de mine au dispărut cu timpul. Acum, însă, rămăseseră multe chestii impersonale semnate de mine: comunicate de presă vechi, anunțuri despre viitoare apariții, reclame la concursurile altor bloggeri din comunitate… O grămadă de lucruri care acum se pun într-un story pe insta erau la mine pe blog. Pe acelea le-am șters fără jenă. Da, o parte importantă din povestea mea e că la începuturi, publicam multe materiale impersonale doar de dragul obținerii unor parteneriate. Dar nu cred că e necesar să păstrez pe blog comunicate de presă vechi de 6 ani ca să ilustrez această parte a trecutul meu. Recenziile și articolele vechi despre filme, muzică, viață au rămas toate. Restul au ajuns la coș. Excepția notabilă sunt articolele legate de evenimente. Pe cele scrise ulterior, în care povesteam cum a fost era normal să le păstrez. Dar le-am păstrat și pe cele în care anunțam evenimente viitoare. Cumva, la acelea n-am vrut să renunț. Probabil pentru că mi se pare că felul în care încercam din toate puterile să conving oamenii să iasă din case și să vină la evenimentele literare spune ceva despre mine, ceva la care nu sunt pregătită să renunț. Ah, și am șters și comentariile de la multe concursuri vechi, pentru că ceream oamenilor să-mi dea și adresele lor de e-mail pentru validarea câștigătorilor (ceea ce cer și azi, dar am trecut la formulare private) . Am pierdut o grămadă de comentarii faine și creative, dar mno, GDPR… O parte importantă din experiența asta a fost căutarea: coperte care au fost schimbate, edituri care și-au refăcut sau șters blogurile către care link-asem eu chestii și multe bloguri de carte dispărute. Per total, partea asta a fost tristă. Cu excepția sentimentului de victorie pe care mi l-a dat faptul că am găsit absolut tot ce căutam acolo unde resursele încă existau, restul a fost trist. ( Bine, legat strict de resurse, nu e chiar atât de greu să le găsești. Da, uneori e dificil, dar google is your friend și te ajută mai devreme sau mai târziu. Iar acolo unde am folosit pe vremuri poze din arhiva personală hostate pe tot felul de site-uri, încă le-am găsit ușor chiar pe acele site-uri, deși hostarea lor nu mai funcționa de mult). În primul rând, căutând coperte și link-uri, am descoperit destule cărți vechi care erau încă în stoc, deși au ieșit de mult din atenția oricui. Nu mă refer la volumele care au fost mereu reeditate pentru că erau cerute de public, mă refer la prime ediții de cărți care încă zac prin depozite pentru că nu le vrea nimeni. Dar cel mai trist e că atâtea bloguri de carte au dispărut fără urmă. Unele au fost abandonate, altele șterse, dar sunt atâția oameni care au renunțat la asta. Pe majoritatea nici nu i-am cunoscut vreodată decât ca pe un nickname și un link. Pe alții i-am întâlnit în viața reală, cu unii încă păstrez legătura. Știu că scrisul despre cărți e doar un hobby, nu trăiește nimeni din asta, cel puțin nu în zona de blogging. Știu că uneori se simte ca și cum ai vorbi la pereți. Știu că uneori, viața te duce pe cărări pe care acest hobby nu-și mai are locul. Dar tot sunt oameni care au dispărut, deși cred că ar fi avut multe de spus, poate mai multe ca mine. Și cel mai tare regret blogurile care erau deja vechi când m-am apucat eu, dar care s-au închis între timp. Mi-e dor de oamenii cu experiență de la care simțeam pe-atunci că am ce învăța. Nu că acum aș fi rămas fără repere, încă sunt bloggeri mai vechi ca mine pe care îi urmăresc cu drag și, în plus, am destule exemple de oameni care fac o treabă extraordinară, deși s-au apucat de asta după mine. Comunitatea cărților e minunată și plină de oameni care mă inspiră. Doar că mi-ar fi plăcut să mai rămână printre ei și o parte dintre oamenii cu care schimbam impresii la începuturile mele. În 2011, când am început să scriu pe blog, habar n-aveam de ce fac asta sau care e vocea mea. Dincolo de comunicatele de presă postate cu copy-paste, scriam cu teama că nimeni nu va aprecia articolele mele, pentru că nu vorbeam despre ceea ce credeam eu că sunt cele mai populare cărți. Și chiar și când scriam despre acele romane, deseori părerea mea nu era cea mai bună, așa că din nou, mă temeam de articolele mele. Din fericire, am decis încă de la început că voi fi mereu sinceră (dar niciodată brutală) și asta m-a ajutat în toți acești ani. Și de-a lungul timpului, oamenii potriviți s-au adunat în jurul meu, oameni pentru care nu mai e frică să scriu. De asemenea, la început, scriam întâmplător, când aveam chef sau simțeam nevoia, fără să țin cont de vreo structură a articolelor. Nu conta cât dura să scriu, dar de obicei era ceva ce făceam rapid, seara după școală. Dacă îmi lua o oră, însemna că era un articol lung. De editat nici nu se punea problema. Doar după ce publicam, mai citea mama articolele și-mi spunea că am scris „ascoiez”. Dar lucrurile astea au venit cu timpul. Mi-am găsit vocea. Am descoperit structura, editarea, planificarea. Acum, sub o oră jumătate nu iese nimic: cam 45 de minute scriu, 45 de minute reformulez, corectez, rearanjez. Și asta când nu e un articol-mamut, cum e acesta. Și fără spellchecker pornit și setat pe limba română nici nu mă apuc de scris (am instalat dicționarul românesc în toate laptopurile și desktopurile pe care le-am folosit în ultimii doi ani 😂 ) . Lucrurile s-au schimbat mult când vine vorba de bloggerul de carte din mine și cred că recitindu-mi articolele, printre altele, am învățat ceva foarte puternic: toată lumea poate scrie despre cărți, dacă vrea asta. Da, la început va fi nașpa. Cuvintele vor veni greoi, articolele vor fi pline de greșeli de tastare și vei descoperi câte cuvinte nu știi să scrii corect. Și s-ar putea să dai și de hateri , care să-ți spună că nu ai dreptul să scrii despre cărți dacă nu știi să scrii. Dar lucrurile se învață mai ales prin exercițiu. Și dacă perseverezi, dacă înveți mereu încercând să te perfecționezi, ani mai târziu vei fi „ăla sau aia care știe să scrie” în orice echipă la scoală sau la muncă. Dar în comunitatea ta, vei deveni o sursă de inspirație. Chiar dacă ți-e frică, chiar dacă nu ești sigur pe tine, dacă îți dorești ceva cu adevărat, încearcă. Poate vei descoperi că nu e pentru tine. Sau poate opt ani mai târziu vei privi în urmă și vei descoperi că e exact lucrul care te-a salvat de atâtea ori. Dacă ai avut răbdare să citești până aici, îți mulțumesc. Blogul acesta, experiența de a-l reciti, articolul ăsta mamut, nimic n-ar fi existat fără oameni ca tine care să-l citească. Mereu vă voi fi recunoscătoare și mereu voi spera că ceea ce am de spus te ajută măcar puțin. Și dacă acest articol ți se pare util, sper să-l dai mai departe comunității tale. Și dacă vrei să vorbim mai pe larg despre vreuna din ideile de-aici, te invit cu drag în secțiunea de comentarii de mai jos :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=08-2019,"Anul acesta am avut norocul de a avea parte de un al doilea „concediu”, de data asta la munte. Mai exact, fac parte din echipa de organizatori din sfera IT, care are loc undeva lângă Târgu Mureș. Am folosit ghilimele mai devreme pentru că nu cred că voi avea prea mult timp pentru citit în aceste două săptămâni (de când sunt aici, am apucat să citesc doar vreo 4-5 pagini) , dar am venit totuși cu o sacoșă plină de cărți și cu planuri mari 😊 Prin urmare, mai jos o să vă povestesc despre pe care le-am luat cu mine la munte. Și dacă în bagajul de la mare am ales doar SF-uri, de data asta am decis să-mi propun să citesc doar Fantasy. După evenimentele din , sunt tare curioasă ce se va întâmpla mai departe cu cele trei surori. Eu una aveam deja niște idei și niște posibile scenarii, dar finalul acela mi le-a dat pe toate peste cap. Așa că de data asta am decis să nu mai încerc să fac pe prezicătoarea și să las povestea să se desfășoare (ah, pe cine păcălesc, deja am niște teorii care abia așteaptă să fie infirmate de răsturnările de situație din seria asta). Detalii despre carte . După ce m-am îndrăgostit de trilogia , abia aștept să descopăr ce alte lumi fantastice ne-a mai pregătit Laini Taylor. Mai ales că îmi place mult tematica acestei cărți, mereu m-au fascinat visele și felul în care funcționează ele. În plus, ador pur și simplu coperta asta. În realitate, părțile aurii sunt metalice și absolut superbe, e una dintre cele mai frumoase și delicate coperte din biblioteca mea. Sper ca și povestea să fie pe măsură 😊 Detalii despre carte . Încă o carte cu o copertă superbă. Totuși, și de data asta m-a atras mai mult plot-ul: descrierea ne promite o protagonistă care s-a prefăcut ani întregi că se află de parte dușmanului. Ceea ce, sper eu, înseamnă o grămadă de intrigi și de jocuri psihologice, lucru care mă atrage mult la o poveste. În plus, sunt tare curioasă ce e Mascarada, sună misterios și interesant. Mă aștept să fiu captivată și sper doar să nu încep lectura cu un entuziasm prea mare 😅 Detalii despre carte . Recitindu-mi articolele mai vechi de pe blog, am descoperit că avusesem o rubrică de recenzii ale cărților citite la plajă, pe care am decis s-o „readuc la viață”. Nu că ar fi vreo diferență între recenziile „normale” și cele ale cărților citite în concediu, dar îmi place să-mi reamintesc de atmosfera de relaxare de la mare. Cât despre romanul acesta, a fost primul volum SF pe care l-am citit după o pauză destul de lungă și mi-a plăcut enorm. M-am simțit ca și cum aș fi revenit acasă, pentru că m-am reîntors într-o lume futuristică genială. Totuși, nu vreau să vă sperii, nu e un roman foarte complex. Are câteva concepte SF interesante, dar e ușor de urmărit și de persoane care nu sunt pasionate de științele exacte. Dacă vreți să citiți câteva citate faine, le găsiți pe Story-urile mele de pe . În viitor, omenirea va descoperi Fluxul, un sistem care le permite să călătorească prin galaxie mult mai repede decât viteza luminii. Dar Fluxul e asemănător cu o cale ferată: nu se poate ajunge decât acolo unde merge el. Și uneori, acesta se modifică, izolând o parte din oameni de restul Interdependenței. Așa s-a pierdut Pământul, deschiderea Fluxului dispărând din apropierea Terrei. Acum, singura planetă locuită de oameni este Capătul. În rest, oamenii trăiesc în tot feluri de habitate artificiale, inclusiv pe Xi’an, stația spațială unde se găsesc cele mai multe ramuri ale Fluxului. Acolo trăiește Împăraxul și restul conducătorilor Interdependenței. Însă Împăraxul curent e pe moarte, iar fiica sa, Cardenia, nu se aștepta să-i devină moștenitoare. Acum, ea trebuie să facă față tuturor responsabilităților, dar și faptului că Fluxul urmează să se modifice din nou, de data asta masiv, izolând toate habitatele unele de celelalte. Ce m-a distrat cel mai mult în timp ce citeam , a fost faptul că deși majoritatea personajelor sunt niște femei foarte puternice, mi s-au părut cumva masculine. Nu e neapărat vreun element care m-a făcut să cred asta în mod special, nu e vorba că nu sunt „suficient de feminine”, ci pur și simplu felul lor de a fi și de a gândi mi s-a părut că ar fi putut la fel de bine corespunde unui bărbat. Ceea ce nu-i neapărat un lucru rău, e interesant din perspectiva egalității între sexe. Dar mie mi-a fost greu să mă regăsesc sau să empatizez cu ele. Mi-au plăcut mult, în schimb. Sunt niște femei aflate în poziții de putere, care știu cum să se impună. Sunt serioase, dure, puternice. Nu sunt perfecte sau indestructibile, dar știu să pară astfel. Nu au timp să-și creeze relații de durată, dragostea nu-și are locul în vocabularul lor, dar nici nu au nevoie de vreun bărbat pentru nimic. Sunt independente și le place așa. Nu sunt toate la fel, desigur, dar forța asta interioară pe care o posedă e o caracteristică pe care o au în comun. În rest, atmosfera e una…. capitalistă. Mai exact, lumea influentă începe să afle că Fluxul urmează să se modifice, distrugând lumea așa cum e ea acum. Și toți înțeleg că mulți oameni vor muri. Dar aproape toți cei care știu sunt ocupați să-și asigure câștigul, fie el financiar sau, de cele mai multe ori, politic. Vor să iasă cât mai bine din asta, să obțină cât mai multă putere și influență la final. Oamenii de rând? Simple numere, masă de manevră. Cel mai important pare a fi profitul. Ceea ce, deși e foarte trist, e și foarte uman. Altfel, cartea nu-ți lasă prea mult timp să pici pe gânduri. E foarte ușor de citit, are multe dialoguri (chiar faine), e foarte dinamică și captivantă și fix când te-ai încălzit, ai rămas fără pagini. Din fericire, e doar primul volum al seriei, așa că abia aștept continuarea, pentru a descoperi cum o să gestioneze personajele ceea ce le așteaptă. Între timp, vă recomand dacă vă plac poveștile oamenilor influenți, jocurile de culise și lumile super-tehnologizate ale viitorului. E o lectură potrivită și în concediu, dacă vă place să stați lipiți de o carte în vacanță, dar și prin metrou sau în pauze, pentru că are capitole scurte, care se citesc repede. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2019,"A mai trecut un an, unul complicat, care a marcat pentru mine și vârsta de 25 de ani, cu care au venit o grămadă de întrebări existențiale cărora încă le caut răspunsuri. Și pentru că finalul de an e prilej de bilanțuri, vă provoc, ca și în anii trecuți, să-l facem împreună, cu ajutorul acestor întrebări. Sper să vă fie de folos și să le preluați și voi, dar vreau să nominalizez în mod special niște bloggerițe pe care le urmăresc cu mare drag: , , , și . 1) Câte cărţi ai citit în 2019? La final de 2018, mi-aș fi dorit să trec de 60 de cărți. Anul acesta, am reușit, citind până în acest moment 68. Totuși, 70 e atât de aproape, așa că zilele astea sper să termin cartea începută și să mai termin una. Nu cred că se va întâmpla, dar îmi face plăcere să încerc :) 2) Dintre ele, care au fost cele mai memorabile (în sensul bun)? și sunt la egalitate în topul meu de anul acesta. Totuși, nu sunt singurele cărți pe care le-am adorat, așa că în vârful preferințelor mele se regăsesc și următoarele titluri: , , , , . 3) Care e cel mai frumos citat pe care l-ai descoperit în 2019?﻿ Pagina asta din Spulberă-mă : 4) Ce carte citită în 2019 ţi-a displăcut/te-a dezamăgit cel mai tare? Ghici ciupercă. De fapt, m-au dezamăgit mai multe cărți, dar le-a pus capac și bolovan peste capac și uriaș peste bolovan și multe alte chestii deasupra. 5) Ai participat la vreun eveniment literar anul trecut (lansare, târg de carte etc)? Dacă da, care a fost preferatul tău? Și anul acesta am participat la toate târgurile, lansările și evenimentele literare la care am putut ajunge. Majoritatea mi-au plăcut mult, așa că mi-e greu să numesc un preferat, dar voi alege totuși , târgul organizat de , unde deși n-am mai fost expozant din martie (am reușit să vând toate cărțile atunci, yay!), particip mereu cu mare drag, pentru că am cunoscut niște oameni geniali cu care îmi place să mă reîntâlnesc cu fiecare ocazie. 6) Care este cel mai bun film pe care l-ai văzut în 2019? Joker -ul nou m-a terminat mental și emoțional și din multe alte puncte de vedere. În rest, m-am limitat la filmele de la Marvel și la Frozen II (care e foarte faaaain!), plus Star Wars . Deci practic, Disney a scris pe mine :)) PS: e musai să vedeți Witcher! Știu că e serial, dar e genial și merită! 7) Ce cuvânt rezumă cel mai bine anul 2019 pentru tine? Călătorie. Am început un drum al descoperirii de sine în 2018, când am început să merg la psiholog. Anul acesta am continuat pe acel drum, încercând să aflu ce naiba vreau de la viață. Încă n-am nici cea mai vagă idee, dar am început să mă împac mai bine cu trecutul și să întrezăresc niște frânturi din ce-mi doresc pe viitor. Anul acesta n-a venit cu revelații sau cu răspunsuri, doar cu pas după pas pe un drum în care cred din ce în ce mai tare: drumul creșterii mele. 8) E vreun moment de anul trecut pe care nu vrei să-l uiţi? Demisia mea. Deși a trecut o grămadă de timp de-atunci, încă îmi sunt recunoscătoare mie că am făcut acel pas, că sunt liberă să-mi croiesc propriul drum, așa neumblat cum e. Și le mulțumesc tuturor oamenilor faini din viața mea, în frunte cu Laur, pentru că fără sprijinul lor încă aș fi într-un loc în care mi-aș irosi toate resursele. 9) Ce dorinţă ţi s-a împlinit în 2019? Mi-am luat bicicleta pe care mi-o doream anul trecut și am lăsat să se adune praful pe ea. Și am învățat din asta că degeaba îți imaginezi tu cine vrei să fii, dacă nu te uiți întâi la realitatea ta și la resursele tale și nu o vezi așa cum e, fără iluzii și prejudecăți și fără impresiile și sfaturile altora. Degeaba vreau eu să lucrez la idealurile mele înalte când n-am energie nici să mă dau jos din pat. 10) Scrie o dorinţă pentru anul 2020. Să citesc 75 de cărți, din care măcar 3 să fie în engleză și măcar 3 să fie non-ficțiune. Să recitesc măcar primul volum din seria Harry Potter. Să călătoresc cel puțin o dată într-o țară străină. Să descopăr lucrurile care mă umplu de energie și să le fac mai des. Eu sunt foarte subiectivă când vine vorba de antologii. Cred că în momentul în care povestiri ale unor autori atât de diverși sunt reunite într-un singur volum, nici nu prea se poate ca la impresia de final să nu conteze gustul cititorului. Acestea fiind spuse, mie mi s-a părut o carte ok. Nu-mi vine s-o recomand fiecărui pasionat de Fantasy pe care-l știu, dar nici s-o arunc în coșul cu cărți de care vreau să scap din bibliotecă. E ok. N-o să iau fiecare titlu în parte, ci o să vorbesc mai mult despre întreg. Părerea mea este că un volum, indiferent câte povestiri reunește, trebuie să aibă un fir roșu care să lege textele, trebuie să spună ceva mai mult decât fiecare povestire în parte. Citind , impresia cu care am rămas este de intrigi polițiste virate spre fantastic. Nu toate povestirile sunt așa, unele chiar n-au picior de anchetator prin ele, dar aceasta e aerul majorității textelor, după părerea mea. Asta rămâne. Ceea ce nu-i un lucru rău. Mi-a plăcut să văd cum ar aborda genul niște oameni care s-au consacrat scriind Mystery & Thriller. Dar poate așteptările mele erau prea mari, pentru că textele mi s-au părut simpatice și cam atât. De fapt, am citit cartea acum o lună și singura povestire care mi-a rămas în minte e chiar prima, lui Daniel Timariu. Cred că e mai ales pentru că genul acestui volum e genul lui, el chiar scrie Fantasy polițist, romanele lui chiar au un investigator supranatural în ele. Și, ca bonus, mi-a plăcut mult mesajul pro-natură al povestirii :) Nu că restul povestirilor n-ar fi ok, nu mi-a displăcut să le citesc. Unele chiar au avut idei faine, dar am rămas cu senzația că majoritatea sunt niște experimente literare ale unor oameni care au ieșit din zona lor de confort. Din nou, nu-i un lucru rău, rezultatul a fost ok, chiar interesant pe-alocuri. Și, din nou, nu toate povestirile sunt așa, unele sunt pur și simplu Fantasy. Dar eu aș fi vrut altceva. Știu că pe copertă scrie că sunt texte Fantasy și fantastice, dar mi-ar fi plăcut mai mult Fantasy, aș fi vrut ca acelea să fie textele care mă impresionează. Poate nu asta a fost ideea volumului, poate e un caz în care așteptările mele de cititor și scopul cărții nu sunt decât cel mult tangențiale. Ceea ce înseamnă doar că eu n-am fost cititorul potrivit pentru acest volum. După cum spuneam la început, mie mi s-a părut doar ok. Notă: Articolul face parte din proiectul . În fiecare a treia miercuri a lunii, bloggerii care fac parte din proiect publică simultan părerile lor despre o carte din sfera SF&F semnată de un autor român. Așadar, dacă vrei să citești și alte impresii despre , le găsești pe blogurile: Dacă ești blogger și vrei să ni te alături, te așteptăm în grupul de facebook unde ne organizăm: . Puțină bucătărie internă : recenziile pentru acest volum trebuia să apară în noiembrie, dar a fost o lună aglomerată și nu am reușit să ne sincronizăm. Așadar, am decalat calendarul cu o lună, următoarea recenzie a Blogosferei urmând să apară în ianuarie. Am descoperit recent un pe blogul lui Tris, în care povestește despre cum cărțile Fantasy sunt uneori văzute ca „inferioare” și explică motivele pentru care iubește ea acest gen. Nu e prima dată când aud despre problema asta: mulți cititori s-au trezit la un moment dat criticați pentru că nu citesc cărți mai serioase, mai profunde, mai „bine văzute”. Și asta poate fi extrem de neplăcut, în special atunci când judecata vine de la un prieten, de la o persoană respectată sau de la un membru al familiei. Mai ales acum, că vin sărbătorile, s-ar putea să ne confruntăm cu mult mai multe astfel de critici decât de obicei. De aici poate porni o discuție lungă despre cei care lansează astfel de mesaje dure, despre cei care nu pot accepta că există gusturi diferite și motive diferite pentru care citim. Dar a răspunde prejudecăților lor cu presupuneri și acuzații nu va duce decât la mărirea prăpastiei dintre noi și ei. Așa că putem, în schimb, să vorbim despre noi. Deși nu e de datoria noastră să ne apărăm sau să ne justificăm alegerile, poate perspectiva noastră o să-i ajute să ne înțeleagă mai bine. Poate câteva explicații despre cum există atâtea gusturi câți cititori și despre cum fiecare dintre noi are un motiv diferit pentru care alege să-și petreacă timpul cufundat în cărți o să ajute puțin la relaxarea conversației. Există multe perspective asupra cititului, de la cei care consideră că „e o pierdere de vreme” până la cei care cred că e o metodă de a deveni mai deștept și atât. Elementul comun al acestor perspective, lucrul care le transformă în critici dureroase este lipsa de acceptare și de înțelegere asupra motivelor pentru care noi citim cărți pe care ei le consideră lipsite de merit. Atunci când o persoană crede că drumul ales de ei e singurul posibil, alegerile celor din jur devin subiect de judecată. Și, până la urmă, s-ar putea să nu-i putem convinge că greșesc. Nu fiecare luptă merită purtată. Dar uneori, poate le putem explica faptul că fiecare cititor are propriile motive pentru care s-a îndrăgostit de cărți. Unii chiar citesc doar pentru a căpăta cunoștințe. Alții pentru a evada din cotidian, pentru relaxare, pentru inspirație sau chiar pentru a găsi subiecte comune de discuție cu alți cititori. Nu contează cât, ce și cum citești. Contează „de ce”-ul tău, care poate explica apoi toate alegerile tale. Pentru că fiecare citește ce vrea, în ciuda prejudecăților. Care sunt destule: că romanele romantice sunt cărți de duzină destinate doar gospodinelor plictisite (și proaste, desigur, epitetul e subînțeles) , că romanele YA sunt simpluțe și clișeice, destinate doar puștilor inculți, care n-au descoperit literatura mai înaltă, că romanele SF sau polițiste sunt bune doar în concediu sau în tren, ca să nu te plictisești, că volumele de dezvoltare personală sunt doar pentru corporatiștii care pun botul la orice „rețetă a succesului”. Niciuna dintre ele nu e adevărată și cu atât mai puțin aplicabilă mereu, oricui. Am citit cărți romantice „de duzină” deși nu sunt nici gospodină, nici plictisită, ci pur și simplu voiam să mă relaxez citind o carte cu happy end (și nu toate sunt așa) . Citesc romane destinate tinerilor lunar și mă minunez din ce în ce mai des de cât de profunde sunt unele dintre ele, de temele spinoase și importante pe care le abordează. Am citit romane polițiste din care am aflat bucăți de istorie și de cultură ale altor țări pe care nu le-aș fi aflat altfel niciodată. Am citit o singură carte de dezvoltare personală din care am înțeles exact cum ar trebui să funcționeze relațiile și câtă muncă e în spatele unei simple conversații pentru ca aceasta să ajute (o recomand oricui, se numește „What makes love last„ și e scrisă de John Gottman, care a studiat cupluri timp de 40 de ani. Are sfaturi și exemple geniale, aplicabile inclusiv în relații neamoroase). Și citesc romane SF pentru că știu că sunt mult mai mult decât urmăriri cu nave spațiale și împușcături cu extratereștri. Unele sunt o explorare a viitorului, ridicând probleme cu care omenirea chiar se va confrunta (toate discuțiile astea despre etica legată de domeniul inteligenței artificiale au fost deja anticipate) . Unele sunt niște „ce-ar fi dacă” înfricoșător de plauzibile sau simpatic de incredibile. Dar, dincolo de asta, romanele SF care îmi plac mie sunt niște povești care pun Omul față în față cu Altceva și apoi discută despre ceea ce ne face cu adevărat umani, despre cine suntem și cine am putea fi, despre luptele noastre interioare expuse introspecției în momentul în care tot ceea ce credeam că știm se dovedește fals. Există mesaje profunde și povești care schimbă vieți în cele mai neașteptate cărți. La fel cum există și momente când ai nevoie de o pauză, când vrei doar să te relaxezi cu o carte. Există romane clasice care merită citite și oameni care preferă să nu o facă. Există genuri de care unii se feresc, pe care alții le îmbrățișează. E simplu ca lumea să ne judece pentru alegerile noastre. Astfel se plasează rapid deasupra noastră, pentru că ei citesc „ce trebuie”. Dar e util să le reamintim că ei citesc doar ce le trebuie lor , neavând habar de ce avem cu adevărat nevoie noi, ceilalți. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=01-2020,"În mare, întâmplările din sunt rezumate în descrierea de pe spatele cărții. Lucru care m-ar deranja în mod normal - nu-mi plac deloc spoilerele - dar în cazul acestui volum nu e atât de relevant. Și asta pentru că romanul nu e unul de acțiune, plin de întorsături de situație, ci unul de atmosferă, care te poartă într-o altă epocă. Așadar, ceea ce se întâmplă contează mai puțin. Totuși, pe scurt, spune povestea lui Joszef, un tânăr care descoperă că în jurul lui mereu plouă. Oriunde merge el, ploaia îl urmează, motiv pentru care e alungat din satul natal și ajunge să cutreiere Principatele Române, căutându-și locul și rostul în lume, dar fiind mai mereu nedorit și alungat. Pe măsură ce citesc mai multe cărți semnate de George Cornilă, încep să-mi dau seama că e un autor care stăpânește bine mai multe stiluri, fiecare dintre volumele sale având altă „voce”, alt fel de a spune o poveste. De data asta, e scris ca o cronică din vechime, ca un document al anilor 1800 care spune o poveste de seamă a unui tânăr care își găsește în cele din urmă rostul. Și deși uneori devine obositor să tot „traduci” în minte arhaisme pe care nu le-ai mai auzit din vremurile când îți citeau bunicii basme, e fascinant să redescoperi cuvinte uitate. La fel de fascinant e să descoperi acele timpuri, de care ne despart vreo 200 de ani, dar care par mult mai mulți ținând cont cât de diferit e acum stilul nostru de viață. Și totuși, oamenii sunt cam la fel și în trecut, și în prezent. Triști, mâncați de grijile zilnice și de frica de necunoscut, sau, dimpotrivă, plini de viață și de imaginație, explorând limitele cunoștințelor umane. Oamenii tot oameni au rămas, cu aceleași nevoi și dorințe. Joszef e un puști care încearcă să-și facă și el loc în această lume, unde ploaia e deseori nedorită, înecând recoltele și puțina veselie a celor din jur. E un băiat care fuge mereu de ceva sau spre ceva, încercând să înțeleagă ce i se întâmplă, dar în același timp având parte de o viață plină. Teoretic, el caută o carte, dar practic se lasă mai mult purtat de întâmplări, agățându-se uneori de puținele momente de liniște de care are parte. Într-un fel, dincolo de ploaia care îl urmărește, Joszef e doar un băiat nedorit de lumea în care trăiește, lucru cu care, 200 de ani mai târziu, poate fi ușor de empatizat. Totuși, fascinant la carte nu e personajul central, nici viața lui propriu-zisă, ci detaliile drumului său. Locurile prin care trece, oamenii pe care îi întâlnește, poveștile lor, felul lor de a fi și de a trăi, stilul de viață al persoanelor de care se lovește, toate astea creează cu adevărat atmosfera care te captivează la . Despre asta e, de fapt, cartea, despre un timp de mult apus, care se conturează din nou în fața ochilor tăi, grație documentării autorului. Așadar, dacă vă plac romanele de atmosferă și vreți să citiți o poveste fantastică, bine ancorată într-un trecut istoric, scrisă într-un stil arhaic, atunci vă recomand cu drag . Notă: Articolul face parte din proiectul . În fiecare a ultimă miercuri a lunii, bloggerii care fac parte din proiect publică simultan părerile lor despre o carte din sfera SF&F semnată de un autor român. Așadar, dacă vrei să citești și alte impresii despre , le găsești pe blogurile: Dacă ești blogger și vrei să ni te alături, te așteptăm în grupul de facebook unde ne organizăm: . A trecut aproape o lună de la Crăciun, dar eu scriu articolul acesta acum pentru că, uneori, lucrurile nu ies așa cum le-ai plănuit. Și despre asta aș vrea să vorbim astăzi, despre momentele în care nu iese totul perfect, dar tot e minunat. Pentru mine, e al doilea an când particip la Secret Santa-ul organizat de și . Ideea în sine e destul de simplă: se adună o serie de bloggeri care își fac cadouri unul altuia, fără să știe dinainte de la cine vor primi ei înșiși un cadou. Dar ceea ce iubesc eu la acest proiect al lor e că ne dă ocazia să cunoaștem mai bine oamenii din spatele blogurilor pe care le citim. Adică una e să faci un Secret Santa la muncă sau la școală, cu oameni de care te tot lovești, pe care îi cunoști cât de cât. Însă aici, majoritatea dintre noi nu ne știm decât poate din perspectiva de cititor/follower. Tocmai de aceea, fiecare dintre participanți trebuie să-și scrie o descriere, pe care Secret Santa-ul lui să o poată folosi pentru a-i face un cadou cât mai reușit. Așa că dincolo de blog și de social media, chiar ajungi să descoperi chestii interesante despre oameni. Spre exemplu, sunt persoane cărora nu le plac lumânările parfumate. Mie nu-mi place cafeaua. Majoritatea dintre noi colecționăm căni, agende și suntem fani Harry Potter :) Poate că nu pare mare lucru, dar sunt tocmai chestiile mici pe care le afli atunci când ești prieten cu o persoană. Sunt lucrurile mărunte pe care le descoperi în timp sau din întâmplare și pe care n-are rost să le reții dacă nu ești foarte apropiat de persoana respectivă. Până la urmă, dacă probabil nu vei ieși niciodată cu mine în oraș, ce sens are să ții minte că nu beau cafea? Așa că, din punctul meu de vedere, acest Secret Santa ne ajută să ne simțim mai prieteni între noi. Și cum majoritatea celor care citim de plăcere se consideră introvertiți, e un sentiment foarte plăcut acela de a te simți apropiat de alți oameni. De a face parte dintr-un trib, dintr-o gașcă. E unul dintre motivele pentru care ador să particip la Secret Santa-ul lor. Și atunci de ce vă povestesc abia acum despre experiența de anul acesta? Pentru că uneori, viața se bagă puțin peste tine și-ți schimbă planurile. Pentru că nu pentru toată lumea, Crăciunul e o perioadă super liberă. Pentru că uneori, cel mai frumos cadou e cel la care nu te aștepți. Anul acesta, eu i-am trimis cadoul , care deja despre el. M-am bucurat enorm să trebuiască să-i aleg ei un cadou și sunt foarte fericită că i-a plăcut :) Secret Santa-ul meu a fost chiar , cea care s-a ocupat de gestionarea tuturor moșilor secreți ai tuturor. De asemenea, s-a ocupat și de facultate, de job și de un proiect care a adus-o din Iași, direct la București. Așa că deși cadoul meu a ajuns abia zilele astea la mine, m-am trezit cu ea în oraș în preajma sărbătorilor. Noi două ne-am cunoscut la un Gaudeamus acum vreo 2 ani și m-a cucerit instant cu toată energia ei. Și cum ea trăiește în Iași, nu avem prea multe ocazii să ne întâlnim. Prin urmare, am vrut să profit de ocazie și am petrecut câteva ore în Cărturești Carusel. Abia câteva zile mai târziu am aflat că ea era, de fapt, Secret Santa-ul meu și că, pentru că are o perioadă super aglomerată (despre care îmi povestise și „pe viu”), cadoul meu va întârzia. Și e perfect în regulă. Pentru că știu cum e să vrei să le faci pe toate și să nu-ți ajungă orele din zi. Știu cum e să nu vrei să refuzi nicio oportunitate, pentru că îți face cu adevărat plăcere să faci parte din diverse proiecte, organizații, etc. Știu cum e să accepți un task mic și să te trezești că e mult mai mare decât bănuiai. Știu cum e să încerci să îți gestionezi timpul în timp ce profesorii tăi, șefii tăi și tot restul lumii se așteaptă să n-ai nimic altceva de făcut decât ce-ți cer ei. Prin urmare, da, cadoul meu a ajuns abia luni. Dar e de la o persoană care mi-e tare dragă și astfel, am simțit că e din nou Crăciun pentru câteva momente. Și am adorat fiecare lucrușor pe care l-a ales ea, știind că-mi va face plăcere. Și dacă și ție ți-era puțin dor de Crăciun și vrei să mai descoperi o serie de articole tematice, te invit pe blogurile tuturor celor care au participat la Secret Santa anul acesta, să descoperi cum a fost experiența lor: Alex/Tigruț ( ) Alina ( ) Anamaria ( ) Anita ( ) Beatrice ( ) Dana ( ) Daria ( ) Dumitrița ( ) Ioana Alexandra ( ) Ioana ( ) Iuliana ( ) Onisim ( ) Sînziana ( ) După ce am încercat o vreme să citesc thrillere măcar lunar, mi-am dat seama că nu prea sunt pe gustul meu. Nu mă pasionează misterele polițiste, nici lucrurile care îi împing pe oamenii simpli la fapte condamnabile. Și nici nu-mi place să citesc detalii sângeroase ale unor morți extreme. Totuși, există niște povești care mă fascinează: cele cu niște psihopați complet săriți de pe fix. Nu cei care omoară în moduri creative (a se citi pline de sânge și organe interne descrise amănunțit) , ci cei care înțeleg lumea cu totul altfel, cei pentru care crima nu înseamnă același lucru ca pentru noi. Așa că ocazional, citesc câte un thriller psihologic, ca să-mi amintesc că mintea umană poate fi mereu șocantă. Prin urmare, primul volum al acestei serii, , a fost cea mai bună carte a genului pe care am citit-o vreodată. Personajul negativ nu e numai complet paralel cu realitatea, dar e și foarte bogat, așa că se poate juca cu victimele sale în moduri pe care nu mi le-aș fi putut imagina niciodată. În plus, aveam și perspectiva uneia dintre victimele sale, care e o persoană extrem de puternică, dar care a trecut prin multe. Și deși povestea lor s-a încheiat, chiar eram curioasă ce alte orori fascinante prin stranietatea lor mai poate crea autoarea. Cei trei polițiști care s-au ocupat de cazul Fluturilor au și alți criminali pe care încearcă să-i prindă. Printre ei, un ucigaș în serie care omoară câte o tânără în fiecare primăvară, de fiecare dată lăsându-și victima într-o biserică, înconjurată de flori. Una dintre victimele sale a fost și sora mai mare a Priyei, pierderea lui Chavi distrugându-le familia. Acum, Priya trăiește alături de mama ei și ține legătura cu polițiștii care se ocupă de caz, deși nu există vreun progres. Dar tânăra începe să primească rând pe rând buchete conținând speciile de flori găsite alături de fetele moarte, așa că s-ar putea ca persoana care i-a omorât sora să poată fi găsită în sfârșit. Însă va vrea Priya să lase poliția să-și facă treaba sau are și ea propriile planuri? După ce am terminat de citit cartea, mi-am dat seama că de data asta, criminalul m-a cam dezamăgit. Ceea ce e un lucru destul de dubios de menționat, dacă stau să mă gândesc. Însă cam asta e ideea, ucigașul mi s-a părut destul de average. Nu e plictisitor sau neoriginal, ci doar pălește prin comparație cu Grădinarul. Dar restul personajelor din ? Oau! Mama Priyei e o persoană sigură pe ea și care știe să-și impună punctul de vedere, ceea ce e simultan intimidant și #goals . Fiica ei e simpatică, mi-a plăcut faptul că refuză să fie o victimă. Iar cei trei polițiști sunt în sfârșit niște personaje memorabile. În primul volum, nici măcar nu eram sigură câți sunt, așa că o serie care să-i aibă pe ei în toate volumele mi se părea o idee proastă. Din fericire, în acest volum sunt puși în prim plan și nu numai că se dezvoltă ca personaje, dar mi-au devenit foarte simpatici, în special Eddison. În plus, mi-a plăcut faptul că Inara și o parte din ceilalți Fluturi încă mai apar în poveste, așa că putem vedea mici fragmente din viața lor de după Grădină. Cumva, scenele cu ele sunt suficient de echilibrate încât să nu „fure” atenția de la povestea Priyei, dar suficient de dese cât să ne putem forma o impresie despre ce s-a mai întâmplat cu ele, dar și cu Grădinarul. Și lucrurile sunt destul de complicate, pentru că familiile lor, sistemul juridic și mass media nu sunt tocmai de partea lor, așa cum ar avea ele nevoie. Revenind la , e o carte faină. Povestea e fascinantă, personajele sunt extrem de bine construite și cartea se citește extrem de repede. Totuși, la fel ca în cazul primului volum, finalul e puțin ciudățel. Dacă în , sfârșitul a venit cu o informație despre Inara care mi s-a părut nu doar că e în plus, dar și că strică farmecul poveștii, aici finalul mi se pare cam puțin plauzibil. Nu neapărat imposibil, dar o combinație cam dubioșică de noroc și de coincidențe fericite. Așadar, deși per total m-a impresionat mai mult , și acest volum e unul dintre puținele thrillere care mi-au plăcut, așa că fie că sunteți fani ai genului sau doar amatori de câte o poveste mai întunecată, atunci vă recomand cu mare drag seria asta, sigur o să vă impresioneze! Acum doi ani am decis și să modific puțin structura jurnalelor mele. Mai exact, aflasem despre ideea de și speram ca folosirea lui să mă ambiționeze să-mi notez ideile și gândurile. Nu că înainte n-aș fi făcut-o, țin un jurnal personal încă din 2003, dar acum doi ani eram într-o perioadă în care nu scriam nici măcar lunar și aveam nevoie de ceva motivație. Din punctul acesta de vedere, trecerea la un bullet journal a funcționat o vreme. În rest, însă, nu prea. După cum , am renunțat repede la tot ce însemna partea de organizare a task-urilor (adică esența unui bullet journal) și am păstrat doar niște sisteme de monitorizare a diverselor ritualuri și obiceiuri pe care încercam să mi le formez. În 2018, asta m-a motivat să mă țin de câteva obiective, deși pe plan personal eram destul de varză (obosită, tristă, etc) . Speram ca în 2019 să fac același lucru, să mă folosesc de agenda mea ca să-mi mențin câteva elemente ale unui stil de viață pe care mi-l doream. Însă anul trecut, undeva prin mai, mi-am dat seama că nu monitorizam nimic, nu aveam chef să-mi dau socoteală și nici nu prea mai scriam. Tocmai de aceea, în poza de mai sus, cu secțiunea pentru cărțile citite în 2019, se vede clar grija și organizarea din prima jumătate a anului, când am desenat o întreagă bibliotecă și apoi simpla abandonare a oricărei „complicățenii” pentru care nu mai aveam energie. Așa că la jumătatea anului am revenit la ideea de jurnal simplu. Pe care am continuat să-l ignor aproape constant. 2019 pentru mine a fost un an greu, în care am simțit deseori că n-am suficientă energie pentru nimic. Au fost perioade lungi când n-am ieșit din casă și n-am dat ochii cu nimeni (excepția fiind ședințele săptămânale de terapie) , au fost oameni pe care am refuzat să-i mai văd și lucruri simple pe care simțeam că nu mai pot să le fac. Toată energia mea se ducea în interior, în încercarea de a pricepe și gestiona ghemul imens și încâlcit de emoții reprimate pe care l-am descoperit acolo. A fost și un an în care mi-am dorit să fac enorm de multe lucruri. Iar combinația asta de lipsă de energie și amalgam de idei e îngrozitoare. Așa că să văd pe hârtie cum îmi propuneam să mut munții din loc și nu reușeam să urnesc o pietricică era prea mult. N-am mai vrut să văd cum se alege praful de obiceiurile mele, alea puține și după părerea mea de-atunci, penibil de simple. N-am mai vrut nici măcar să scriu, pentru că mi se părea că toate gândurile mele sunt extrem de negative și să le văd pe hârtie mi se părea cumva insuportabil. Însă lucrurile au început să se îmbunătățească pe final de an și ultimele săptămâni din decembrie m-au prins într-o pasă fenomenală, prin comparație. Mi-am găsit sursele de energie, mi-am încărcat cât de cât bateriile și mi-am dat seama că e momentul să revin la lucrurile care îmi făceau plăcere. Cum e scrisul în jurnal. Dar dacă am învățat ceva anul trecut e că nu trebuie să te forțezi. Nu trebuie să-ți impui lucruri, nu trebuie să fii propriul tău tiran, nu e nevoie să-ți dai singur șuturi în fund ca să înaintezi. Da, e complicat să vrei să faci o mie de lucruri și să simți că nu poți. Șmecheria e să găsești un lucru pe care crezi că totuși s-ar putea să-l poți face și să începi cu pași mici. Indiferent ce fac alții, indiferent cum arată viețile lor, tu știi cel mai bine ce ai tu nevoie și ceea ce pentru alții poate părea mai nimic, pentru tine poate fi o victorie enormă. Eu am ales să încerc să mă țin de un obicei în luna ianuarie. Unul singur, mic, pe care să încerc să-l fac zilnic. Cu mențiunea că nu e un capăt de țară dacă nu reușesc să-l mențin zilnic, dar încerc să nu las să treacă două zile consecutiv fără să mă țin de el. Apoi, în februarie voi încerca să mă țin de un alt lucru, în speranța că le pot jongla pe ambele. Dacă nu, în martie revin la cel original. Pe scurt, ideea e simplă: monitorizez doar un obicei pe lună. Asta, în agenda mea, s-a tradus prin câteva secțiuni la început de an, unde să pot nota lucrurile astea. Restul jurnalului e alcătuit din pagini goale, unde să-mi pot scrie gândurile oricând am chef. Și pentru că îmi doresc să mă apuc din nou de scris în jurnal, mi-am propus să încep simplu, cu câte un gând pe zi. Momentan, m-a ținut. Inițial, am început să scriu despre bullet journal -ul meu pentru că m-au intimidat pozele de pe instagram cu agendele altora și voiam să arăt că se poate și simplu, fără briz-brizuri. Acum, însă, am vrut să vă împărtășesc experiența mea pentru că dincolo de ideea că orice jurnal e 100% personalizabil, am înțeles câteva lucruri importante în lunile în care mi-am ignorat complet agenda: e ok să faci o pauză. Indiferent despre ce e vorba, ai dreptul să te oprești. Să reconsideri. Să-ți iei niște timp în care să reanalizezi ce e important pentru tine. e ok să renunți la orice îți face rău, indiferent dacă ți se spune din exterior că ai renunțat la ceva bun. Tu știi cel mai bine ce e bun și ce e rău pentru tine, iar lucrurile astea sunt subiective. e la fel de ok să revii la ceva la care ai renunțat. Oamenii se schimbă, totul se schimbă, tu te schimbi. E ok să reîncerci ceva mai târziu, poate lucrurile vor fi altfel de data asta. Cel puțin un lucru va fi diferit: chiar tu. da, e plin internetul de liste cu obiceiuri sănătoase, funcționale, importante, productive. Dar degeaba te forțezi să te ții de ele dacă totul devine o corvoadă, dacă devii propriul tău tiran. Motivația care va funcționa pe termen lung e cea în care îți oferi compasiune. pașii mici funcționează. Chiar dacă simți că nu înaintezi deloc, uite-te unde erai acum o lună. Acum 6 luni. Acum un an. Poate n-ai ajuns în vârful muntelui sau poate n-ai ieșit încă din groapă. Dar ai înaintat și asta e tot ce contează. Pentru mine, a fost cel mai bun roman de sine stătător pe care l-am citit în 2019. Are toate elementele care îmi plac la o poveste: un aer de basm, puțină magie, personaje extraordinare, o intrigă care te ține lipit de pagini și un stil care te face s-o devorezi în câteva ore. E o carte perfectă pentru a fi citită oricând, dar mai ales iarna, când afară ninge (poate dacă o să cadă ceva zăpadă și prin București, s-ar putea să mă apuc s-o recitesc) . Totuși, e genul de poveste cu multe personaje și fire narative care ba se amestecă, ba se separă, așa că nu cred că e genul de lectură care se citește bine la metrou sau în autobuz, cu întreruperi dese, ci într-o zi de weekend, cu o cană mare de cacao cu lapte :) Miryem este fiica unui cămătar care nu se pricepe deloc la a recupera banii împrumutați, așa că familia lor e cea mai săracă din sat. Însă când mama ei se îmbolnăvește grav, Miryem își oțelește inima și pleacă să ceară ceea ce i se cuvine. Astfel, descoperă că e talentată la afaceri, reușind nu doar să recupereze împrumuturile, dar și să facă profit de pe urma lor. Așa ajunge să se laude în timpul unei călătorii prin pădure că poate preschimba argintul în aur. Însă în lumea lui Miryem trăiesc Străvechii, niște ființe ale frigului care seamănă cu oamenii, dar dețin puteri nebănuite și care pedepsesc pe oricine se abate de la regulile lor. Unul dintre Străvechi aude lauda fetei, așa că o provoacă să-și arate puterile de trei ori, lăsându-i din ce în ce mai mult argint fermecat pe care să-l preschimbe în aur. Dacă va da greș va fi ea însăși preschimbată, dar în gheață. Dar nici reușita nu e mai plăcută: victoria ei ar însemna căsătoria cu Străvechiul. De cealaltă parte a pădurii, în cetatea unde trăiește bunicul lui Miryem, boierul locului are o fată, Irina, pe care o consideră o povară. Însă atunci când argintul fermecat adus de fiica de cămătar în cetate o preschimbă pe Irina într-o frumusețe, tatăl ei îi găsește un pretendent de rang înalt. Doar că noul ei soț nu e deloc ceea ce pare, iar Irina ar putea fi într-un pericol mult mai mare decât ar fi crezut. Însă ambele fete vor să-și ia destinul în propriile mâini, iar poveștile lor se vor intersecta, fiecare putând-o ajuta pe cealaltă în moduri nebănuite. Mi-a plăcut cartea de la primele pagini, începe într-un mod care te prinde și așa tot continuă. Și chiar dacă ai senzația că știi ce urmează să se întâmple, mereu ești surprins de felul în care se desfășoară lucrurile. Mai ales la finalul romanului, despre care nu vă spun decât că nu e deloc așa cum v-ați aștepta: după ce lucrurile se precipită și pare că totul s-a rezolvat în favoarea protagonistelor, mai sunt încă 100 de pagini care vor schimba totul. are o atmosferă absolut minunată, pentru că amintește de un basm și totuși nu respectă canoanele genului. Nimeni nu e ceea ce pare, niciun personaj nu e complet alb sau negru, iar prejudecățile obișnuite din basme aici rămân doar prejudecăți. De asemenea, deși se întâmplă foarte multe lucruri la care trebuie să fii atent, cartea nu-ți lasă senzația de acțiune fără oprire, ci are destule momente de repaus unde poți admira lumea fascinantă în care are loc povestea. Și nu mă refer doar la lumea Străvechilor, care e minunată și stranie și cu niște reguli geniale, dar pe care le afli târziu în poveste. Dar și lumea oamenilor e la fel de intrigantă, personajele ducând vieți dure și reușind (unele dintre ele) să-și păstreze bunătatea. Apropo de personaje, le-am adorat pe Miryem și pe Irina. Teoretic, ar mai fi o fată care are un rol foarte important în poveste și care e „la fel de protagonistă”, dar mie mi-au plăcut enorm poveștile celor două, felul în care se oglindesc una pe alta. Practic, ele au crescut în medii foarte diferite, dar viețile lor ajung să aibă extrem de multe în comun, iar greutățile prin care au trecut le-au făcut la fel de puternice. Și ambele au un picuț de magie în viața lor, ceea ce mereu mă cucerește. Deși atât , cât și sunt romane de sine stătătoare, fără legătură între ele, n-am putut să nu le compar puțin. Și oricât mi-a plăcut , mi s-a părut mult mai bună. Povestea de dragoste e mai realistă și mai bine scrisă, magia are reguli mult mai stricte (și mai fascinante, nu cred că am mai întâlnit un astfel de sistem magic) , iar detaliile mi s-au părut mult mai memorabile (spre exemplu, în este o colibă fermecată absolut minunată, care mi s-a părut un adaos fenomenal la poveste) . Dacă vă plac poveștile bine scrise, complexe și fascinante, cu personaje extraordinare și cu o lume rece, dar minunată, atunci vă recomand cu mare drag . Dacă sunteți fani ai genului Fantasy, e o carte de neratat, iar dacă nu, atunci e una din cărțile Fantasy pe care merită s-o citești ca să descoperi un gen superb. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=10-2020,"Pentru prima dată din ianuarie încoace, chiar sunt mândră de cât am citit luna trecută. Încerc foarte tare să nu transform cititul în ceva competitiv, încerc să nu mă consider mai „bună” dacă am citit mai mult într-o anumită perioadă, dar pe de altă parte, am atâtea cărți necitite încât atunci când termin mai multe din ele, mă simt mult mai bine. Prin urmare, chiar sunt mândră că am citit 8 romane (dintre care unul grafic) în septembrie. În plus, luna trecută am luat parte la câteva provocări faine, chiar dacă n-am reușit să duc la capăt niciuna dintre ele. Din nou, încerc să nu citesc „la kil”, încerc să nu mă forțez să încep o carte sau s-o termin mai repede decât simt eu s-o citesc, dar asta nu înseamnă că provocările de pe bookstagram nu mă ajută. Din contră, deseori mă motivează să-mi dedic mai mult timp pasiunii mele. Sper să vă placă video-ul meu. Dacă da, vă invit să vă abonați cu :) Prima carte scrisă de Matt Haig pe care am citit-o vreodată a fost . Mă așteptam să fie un roman SF despre un contact între extratereștri și pământeni, dar am primit în schimb o poveste înduioșătoare despre ce înseamnă să fii om. Și cam așa sunt toate cărțile lui - înduioșătoare, cu o doză imensă (și foarte necesară) de optimism, dar și cu realismul și sinceritatea cuiva care a trecut prin iad și a reușit să supraviețuiască. nu e o excepție. De aceea, nu cred că e o carte pe care o citești de dragul acțiunii, pentru că e evident din primele pagini cam care va fi parcursul emoțional al protagonistei și e destul de clar ce se va întâmpla cu ea la final. Dar ceea ce contează e călătoria ei. Pentru mine, romanul acesta e special datorită felului cum ajunge Nora din punctul inițial la revelația finală. Viața Norei e măcinată de regrete. A avut numeroase ocazii să facă ceva important, să fie cineva deosebit. În adolescență a făcut înot de performață, mai târziu, trupa ei rock a primit un contract serios și ulterior, a avut o relație cu un bărbat pe care îl iubea. Însă de fiecare dată, ceva s-a întâmplat - presiunea, temerile, nepotrivirile din viața ei au adus-o într-un punct în care e singură, retrasă și nefericită. În plus, viața ei gri se destramă mai tare, lăsând-o cu senzația că nimeni nu mai are nevoie ca ea să existe. Însă universul îi rezervă o ultimă surpriză: o bibliotecă aflată în afara timpului, unde fiecare carte de pe raft e o viață pe care ar fi putut-o avea. Cum ar fi arătat viața ei astăzi dacă n-ar fi renunțat la înot? Sau la formație? Sau la Dan? Trăind pe pielea ei alternativele, Nora va avea ocazia să caute viața ei perfectă, cea în care s-ar putea simți cu adevărat fericită. Însă fericirea nu e ceva atât de ușor de definit pe cât crezuse. Urmăresc foarte puțini autori pe rețelele de socializare, deoarece deseori mă interesează mai mult ceea ce au de spus în cărțile lor decât în rest. Una dintre excepții este Matt Haig, pe care îl urmăresc de câțiva ani pe Instagram. Îi citesc fiecare postare pentru că mesajele lui sunt mesajele unui om care cu depresia și anxietatea și știe ce înseamnă această luptă. Vorbește despre durere și despre cum să-i faci față, despre cum e ok să nu fii ok și despre felul în care societatea ne impune uneori niște lucruri care ne afectează profund. Nu se ferește de politică sau de alte subiecte controversate și știe cum să-și nuanțeze părerile atunci când e cazul. E un om care a încercat să se sinucidă la 24 de ani și acum e un autor de succes care se bucură că a rămas să vadă cum va arăta viața lui dacă nu o abandonează. E un om pe care îl admir, pentru că oferă speranță. Prin urmare, mi-e foarte greu să separ cartea de autor. Mare parte din entuziasmul pe care l-am simțit atunci când a apărut e legat de idee în sine - o bibliotecă unde poți vedea cum ar fi arătat viața ta dacă i-ai fi dat o șansă, dacă ai fi rămas. Viețile pe care le încearcă Nora sunt vieți bune, dar mesajul cărții nu e despre a-ți schimba alegerile sau trecutul (fiecare viață pe care o încearcă începe din același moment, din noaptea când a încercat să se sinucidă) . Și asta a rezonat foarte profund cu mine încă de când romanul era doar o idee, o schiță despre care povestea Matt pe Instagram. Așa că știam că va fi o poveste pe gustul meu mult înainte s-o citesc. Cum spuneam la început, e destul de clar încă de la primele pagini cum se va sfârși aventura Norei, mai ales dacă ai citit și alte cărți ale lui Matt Haig. Totuși, aveam așteptări mari, așa că dacă romanul nu s-ar fi ridicat la înălțimea lor, aș fi fost extrem de dezamăgită. Dar n-a fost cazul. Călătoria Norei e emoționantă și plină de lecții de viață minunate. Care nu sunt neapărat nemaiauzite, dar: Și asta face Nora, trăiește toate acele vieți. Însă o face într-o bibliotecă, citind despre ele, la fel cum noi citim despre ea. Astfel, eu am simțit că trăiesc alături de ea și că învăț alături de ea. În roman sunt multe lucruri și idei pe care le știam, dar pe care le-am înțeles mult mai profund experimentându-le alături de Nora. Știu cum e să simți că nu ești de-ajuns, că nu ești suficient de bună, că tot ceea ce faci, simți și ești e o inadecvare pe care te chinui înzecit s-o ascunzi. Chiar dacă oamenii care țin la tine vor să te convingă că nu-i așa, adevărul tău interior rămâne altul. Singura soluție, cred eu, e să înțelegi ce simți, apoi să încerci să faci lucruri care să te convingă că ești de-ajuns, că ești pur și simplu uman, deci imperfect și că asta e ok. Asta face Nora și pe măsură ce descoperă câte o viață nouă, un regret vechi dispare. Alături de ea, am înțeles mult mai bine cum funcționează regretele de fapt și cum, deseori, lucrurile pentru care te învinovățești nu sunt deloc vina ta. E o recenzie în care am vorbit mai mult despre mine decât despre carte și am atins doar o parte din ceea ce învață și înțelege Nora. Dar e genul de roman care va duce la discuții foarte personale pentru că te trece printr-o multitudine de stări intense. Și pe lângă sentimentele pe care le experimentezi citind, parcă nu mai contează atmosfera (apăsătoare la început, dar din ce în ce mai luminoasă pe parcurs) , personajele (realiste) sau stilul (simplu și ușor de citit, dar sincer și visceral în profunzime) . E un roman pe care mi-ar plăcea să-l citească întreaga lume, pentru că e părerea mea că cu cât suntem mai bine cu noi înșine, cu atât mai ușor ne va fi să fim mai buni și mai empatici. Și povestea Norei cred că ajută mult la a înțelege cum să fii mai bine cu tine. Toți avem propriile dureri și suferințe, așa că recomand cu mare drag cartea celor care știu ce înseamnă să simți că ai gaură neagră în piept, celor cei care au trecut - indiferent în ce măsură - prin durere și printr-un sentiment profund de inadecvare. E o carte scrisă pentru noi, e o poveste care ne ajută să înțelegem că nu suntem singuri. Și că există speranță. Abia așteptam să-mi vină rândul să vă povestesc despre în cadrul blogtour -ului organizat de editura Nemira, deoarece între mine și roman a fost dragoste de la primele pagini. Povestea este spusă de Piranesi (care nu crede că acesta e numele lui adevărat) , unul dintre locuitorii Casei, un loc infinit și aproape pustiu. De fapt, Piranesi a mai întâlnit o singură altă persoană vie: pe Omul Celălalt, prietenul cu care se întâlnește săptămânal ca să schimbe informații despre Casă, amândoi fiind interesați de Cunoaștere. Însă nimic nu e ceea ce pare, iar Casa ascunde multe secrete. Nu vreau să vă spun prea multe despre roman pentru că e genul de poveste care devine din ce în ce mai captivantă pagină cu pagină. Și mare parte din plăcerea lecturii e să descoperi chiar tu detaliile, pe măsură ce ele ies la iveală. Însă sunt sigură că atmosfera o să vă fascineze de la primele pagini, deoarece e o carte scrisă într-un stil minunat, ca un vis ciudat, dar din care parcă nu prea vrei să te trezești pentru că preferi să-i deslușești misterele. Și exact ca un vis, pe alocuri cartea pare foarte ciudată, dar exact asta m-a prins la ea și cred că e perfectă pentru orice iubitor al romanelor fantasy care au un aer straniu, dar fascinant. Ca să vedeți la ce mă refer când vorbesc despre atmosfera misterioasă, vă las mai jos unul dintre capitolele mele preferate din prima parte a romanului. Dacă vă place, vă invit și pe , unde organizez un pentru cei care vor să-l cunoască pe Piranesi ;) Notă din a Șaptesprezecea Zi a celei de‑a Cincea Luni din Anul în care Albatrosul a venit în Sălile de Sud‑Vest Scriu în caietele mele ceea ce observ. Fac asta din două motive. Primul este că scrisul creează obiceiul preciziei și al meticulozității. Al doilea este pentru a conserva orice cunoștințe aș avea eu pentru tine, a Șaisprezecea Persoană. Îmi țin caietele într‑o geantă de poștaș din piele maro; geanta este în general păstrată într‑un loc gol din spatele Statuii unui Înger prins într‑o Tufă de Trandafiri, în colțul de Nord‑Est al celei de‑a Doua Săli de Nord. Tot acolo îmi păstrez și ceasul de care am nevoie marțea și vinerea când merg să mă întâlnesc cu Omul Celălalt la ora 10. (În celelalte zile încerc să nu iau ceasul cu mine de teamă ca Apa Mării să nu ajungă înăuntru și să deterioreze mecanismul.) Unul dintre caiete este Tabelul Fluxurilor. În el înscriu Momentul și Volumul Fluxurilor și Refluxurilor și fac calcule privind următoarele Fluxuri. Un alt caiet este Catalogul Statuilor. În altele țin Jurnalul în care îmi notez gândurile și amintirile și țin evidența zilelor. Până acum Jurnalul meu a umplut nouă caiete; acesta este al zecelea. Toate sunt numerotate și majoritatea au etichete cu datele la care se referă. Nr. 1 are eticheta decembrie 2011–iunie 2012 . Nr. 2 are eticheta iunie 2012–noiembrie 2012 . Nr. 3 a fost inițial etichetat noiembrie 2012 , dar am tăiat la un moment dat și am reetichetat A Treizecea Zi a celei de‑a Douăsprezecea Luni din Anul Plânsului și Vaietului, până la a Patra Zi a celei de‑a Șaptea Luni din Anul în care am descoperit Sălile de Coral . Atât Nr. 2, cât și Nr. 3 au spații de unde filele au fost înlăturate cu violență. Acest fapt m‑a nedumerit și am încercat să‑mi imaginez cine ar fi putut să facă asta, dar nu am ajuns încă la o concluzie. Nr. 4 are eticheta A Zecea Zi a celei de‑a Șaptea Luni din Anul în care am descoperit Sălile de Coral, până la a Noua Zi acelei de‑a Patra Luni din Anul în care am numit Constelațiile . Nr. 5 are eticheta A Cincisprezecea Zi a celei de‑a Patra Luni din Anul în care am numit Constelațiile, până la A Treizecea Zi a celei de‑a Noua Luni din Anul în care am numărat și am numit Morții . Nr. 6 are eticheta Prima Zi a celei de‑a Zecea Luni din Anul în care am numărat și am numit Morții, până la A Paisprezecea Zi a celei de‑a Doua Luni din Anul în care Tavanele din Sălile a Douăzecea și a Douăzeci și Una de Nord‑Est s‑au prăbușit . Nr. 7 are eticheta A Șaptesprezecea Zi a celei de‑a Doua Luni din Anul în care Tavanele din Sălile a Douăzecea și a Douăzeci și Una de Nord‑Est s‑au prăbușit, până la ultima zi a aceluiași an . Nr. 8 are eticheta Prima Zi a Anului în care am călătorit până la a Nouă Sute Șaizecea Sală de Vest, până la a Cincisprezecea Zi a celei de‑a Zecea Luni a aceluiași an . Nr. 9 are eticheta A șaisprezecea Zi a Celei de‑a Zecea Luni din Anul în care am călătorit până la a Nouă Sute Șaizecea Sală de Vest, până la a Patra Zi a celei de‑a Cincea Luni din Anul în care Albatrosul a venit în Sălile de Sud‑Vest . Acest Jurnal (Nr. 10) a început în a Cincea Zi Din cea de‑a Cincea Lună a Anului în care Albatrosul a venit în Sălile de Sud‑Vest. Unul dintre inconvenientele ținerii unui jurnal este dificultatea de a regăsi notele importante, de aceea obișnuiesc să păstrez un caiet care este indexul tuturor celorlalte. În acest caiet am alocat un anumit număr de pagini fiecărei litere din alfabet (mai multe pagini pentru literele comune, ca A și C,mai puține pentru literele care apar mai puțin frecvent, de exemplu Q și X). La fiecare literă înșir notele după subiect și în care Jurnal pot fi acestea găsite. Recitind ceea ce tocmai am scris, mi‑am dat seama de ceva. Am folosit două sisteme pentru numerotarea anilor. Cum de nu am remarcat asta mai înainte? Mă fac vinovat de neglijență. Este nevoie de doar un singur sistem de numerotare. Două provoacă confuzie, nesiguranță, îndoială și zăpăceală. (Și este și neplăcut din punct de vedere estetic.) Conform primului sistem numisem doi ani 2011 și 2012. Acest lucru mi se pare extrem de prozaic. De asemenea, nu‑mi pot aminti ce s‑a petrecut acum două mii de ani care să mă facă să consider acel an drept un punct bun de plecare. Conform celui de‑al doilea sistem, am dat anilor nume ca „Anul în care am numit Constelațiile“ sau „Anul în care am numărat și am numit Morții“. Îmi place mai mult acesta. Dă fiecărui an un caracter propriu. Acesta este sistemul pe care îl voi folosi de acum încolo. Dacă vreți să citiți mai multe fragmente, vă invit pe celelalte bloguri participante la blogtour. Până acum, au apărut capitole din roman pe și . Deși e deja octombrie, abia weekend-ul trecut am reușit să filmez și să editez video-ul despre cărțile pe care le-am citit în august. Sincer, ideea din spatele canalului meu de YouTube a fost să mă învăț eu cu vorbitul la cameră și cu partea de editare și deși a doua mi se pare că-mi iese din ce în ce mai bine (am băgat niște chestii destul de cool în acest video, inclusiv o animație simpatică) , să vorbesc în fața unui telefon încă e puțin cam intimidant, așa că tot amân sesiunea de filmat. Și așa am amânat-o până s-a făcut octombrie. Totuși, îmi place să vorbesc despre cărți și duc lipsa tuturor evenimentelor faine offline unde aveam ocazia să schimb impresii de lectură (există totuși câteva cluburi de lectură care s-au mutat online, din fericire) . Așa că încerc să nu mă stresez prea tare că n-am respectat vreun orar, ci să mă bucur că progresez, video cu video. Enjoy și dacă vă place, nu uitați să vă abonați la :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2020,"Am citit destul de puțin în ultimul timp, așa că am preferat să aștept să se adune mai multe cărți înainte să filmez un nou videoclip. Explic asta și la începutul filmulețului, dar deși nu citesc pentru număr, tot mă întristează momentele când nu prea am chef de lectură și simt că trece timpul și se adună cărțile pe TBR, dar nu și pe lista cărților terminate. Totuși, s-au adunat 7 cărți în ultimele două luni și majoritatea dintre ele mi-au plăcut mult, așa că din punctul acesta de vedere a fost foarte fain. și sigur se vor regăsi într-un top personal al celor mai faine cărți citite în 2020, așa că mi-a plăcut tare mult să vorbesc despre ele, dar și despre celelalte lecturi din ultimele două luni. Ca de obicei, dacă vă place video-ul, vă invit să vă abonați :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2021,"În ultimul timp am început să citesc mai des romane Mystery & Thriller și tot aștept momentul când o să mi se pară că recunosc structurile și „rețetele” genului. Deocamdată, însă, de fiecare dată sunt surprinsă să descopăr un mod nou de a povesti o anchetă în așa fel încât suspansul să mă facă să vreau să sar la final și să dezleg mai repede misterul. nu a fost o excepție, dar am rezistat eroic și n-am tras cu ochiul la deznodământ, ci am așteptat cuminte ca autorul să-mi dezvăluie cine a fost criminalul. Mari Lindgren s-a despărțit de iubitul ei, Even Tollefsen, cu câteva zile înainte să fie găsită moartă în liceul unde învăța. Însă ea n-a fost singura victimă, un etaj mai jos fiind descoperit și cadavrul lui Johannes Eklund, starul rock al liceului. Ambele victime au fost omorâte în moduri brutale, așa că întreg orașul e cuprins de neliniște. Un an mai târziu, la finalul unei anchete complicate, cazul ajunge în instanță, unde Even depune mărturie, spunându-ne ce-și amintește despre perioada respectivă. Însă băiatul are multe secrete, pe care rămâne de văzut dacă detectivul Yngve Mork a reușit sau nu să le aducă la lumină. Și-a ucis Even fosta iubită - așa cum pare să creadă întreaga comunitate care îl cunoștea - sau „gura târgului” se înșală și criminalul se ascunde nebănuit printre oamenii din Fredheim? Citind notele de la începutul romanului, a fost interesant să aflu că această carte spune una din cele două versiuni ale poveștii lui Even. Autorul norvegian a scris inițial un roman pentru tineri, însă ulterior a rescris povestea (în engleză de data asta) cu un public mai matur în minte. Aș fi foarte curioasă să descopăr ambele versiuni ale întâmplărilor din carte, dar între timp m-am alăturat detectivului principal în încercarea de a înțelege cine și de ce omoară tineri în Fredheim. Structura cărții e surprinzătoare, povestea alternând între prezentul din sala de judecată unde Evan e luat la întrebări de o procuroare, trecutul povestit de Evan la persoana întâi și ancheta detectivului relatată la persoana a treia. În general, când e vorba de un caz aflat la proces, așteptarea mea e că se știe deja cine e suspectul, miza fiind să demonstreze unui judecător că într-adevăr acela e vinovatul. Și de-a lungul poveștii, am avut multe momente când am fost convinsă că Evan e criminalul, însă și multe momente când mi-am dat seama că e foarte posibil să nu fie el. De aceea am spus că structura e surprinzătoare: nu m-aș fi așteptat să am îndoieli cu privire la identitatea ucigașului citind o despre un caz ajuns deja la proces. Însă felul în care autorul jonglează cu povestea, indiciile și planurile narative funcționează foarte bine pentru a crește suspansul. Personajele sunt ba suspicioase, ba complet nevinovate și povestea trece de la suspect la suspect, punându-i pe toți sub lupă și lăsând în urmă doar îndoieli. Tocmai de aceea m-a surprins finalul, pentru că deși ajunsesem să suspectez pe toată lumea (inclusiv pe adevăratul criminal) , mi se părea că fiecare pistă scârțâie. Până în ultima clipă, aveam cel puțin doi sau trei posibili vinovați în minte, așa că abia atunci când n-a mai fost nicio umbră de îndoială în carte am putut și eu să mă opresc din bănuit pe toată lumea. Totuși, trebuie să mă și laud un pic, am reușit să dezleg o parte din mister cam cu o sută de pagini înainte ca autorul să ni-l explice. Și a fost foarte plăcut să descopăr că măcar o parte din intuițiile mele au fost confirmate. Trăgând linie la final, nu am ce să-i reproșez poveștii în sine. Mi s-a părut captivantă, misterul mi-a ținut mintea ocupată continuu pentru că pur și simplu nu reușeam să-i dau de capăt și, bonus, atmosfera de orășel mic în care toată lumea cunoaște pe toată lumea și toți își dau cu părerea despre ceilalți mi s-a părut extrem de veridică. Eu n-am trăit niciodată într-o astfel de comunitate, dar autorul s-a inspirat direct din copilăria lui, așa că a surprins foarte bine felul în care proprii vecini se pot întoarce împotriva ta. Legat de varianta în limba română, traducerea mi s-a părut parcă un pic prea aproape de engleză pe alocuri. La începutul lecturii simțeam nevoia de un pic mai multă adaptare la limba noastră (nervous nu înseamnă nervos, spre exemplu) , dar după câteva zeci de pagini n-am mai avut nicio problemă, fie pentru că nu mai sunt scăpări, fie pentru că m-a prins povestea prea tare ca să mai fiu atentă la fiecare cuvânt în parte. Așadar, recomand cartea celor care vor să se bucure de un mister bun. Mai ales acum, că vine concediul, mi se pare că un roman polițist e o metodă numai-bună să ne deconectăm de la cotidian și, în plus, dacă aveți prieteni pasionați de povești Mystery & Thriller, e un cadou numai-bun de pus sub brad (și are și un preț prietenos cu bugetele de Secret Santa). Dacă vreți să citiți mai multe păreri despre carte, zilele astea are loc un blog tour, așa că intrați și pe platformele celorlalți cititori și vedeți cum li s-a părut lor povestea lui Evan: Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=02-2022,"Niciodată nu m-am considerat o persoană creativă. Încă de mică, mi-a plăcut mai mult matematica, în liceu am iubit fizica și la facultate am dat la Politehnică. Nu, eu eram o persoană practică, lucrurile creative mă speriau. Însă cu timpul, mi-am dat seama că există etichete care ne limitează. Că oricât de tare nu mă asociam eu pe mine cu ideea de creativitate, de-a lungul timpului am reușit să fac față momentelor grele fix pentru că aveam un hobby creativ, chiar dacă eu nu consideram blogul așa ceva. Mi-a luat mult să accept faptul că a scrie e totuși ceva creativ, chiar dacă scrii „doar” articole despre cărțile pe care le-ai citit. Mi-a luat și mai mult să accept eticheta de om creativ pentru că nu mă consideram bună la asta. Eu eram bună la mate. Articolele mele erau doar un hobby, ceva ce făceam în timpul liber. Însă am început să explorez ideea asta de hobby și mi-am dat seama că scopul nu e să fii bun la ceva. Un hobby nu înseamnă să produci lucruri obiectiv valoroase, gata să fie expuse sau vândute, un hobby nu e un side business. Ceea ce iese din mâinile tale nu trebuie să fie perfect. Toată ideea unui hobby e să fie o activitate relaxantă pentru tine. Și la final, ai un lucru făcut de tine, ai creat ceva care n-ar fi existat dacă nu îl erai tu. Singura persoană pentru care contează cât de reușite sunt lucrurile astea ești tu. Și asta e mult mai eliberator decât crezi. După ce am realizat asta, am umplut un întreg dulăpior cu materiale pentru făcut chestii. De la hârtie pentru origami și quilling la cercuri de broderie, de la bucăți de pâslă și ațe ]n toate culorile la penițe și cerneluri pentru caligrafie. Jurnalul meu a început să fie mult mai colorat și nu mi-a mai fost frică să pun mâna pe un creion. A încetat să-mi pese dacă ceea ce fac e perfect sau nu și am început să mă concentrez pe a încerca pur și simplu for the fun of it . Când te apucă dorința asta de a face chestii, există o limită dincolo de care magazinele obișnuite nu prea te mai pot ajuta. Până la urmă, lidl n-are washi tape de vânzare decât de vreo două ori pe an și varietatea nu e prea impresionantă. Așa că am ajuns să descopăr magazinele de profil și să mă pierd cu orele printre rafturile lor, gândindu-mă ce vreau să încerc mai departe. Weekendul trecut, a fost rândul semnelor de carte pictate. Cei de la m-au provocat să încerc și mi-au trimis niște materiale faine. Și deși nu mă mai atinsesem de acuarele din clasa a 8-a, am acceptat imediat provocarea lor, pentru că știam că experiența în sine o să fie distractivă. Și nu numai că am avut dreptate, dar asta e, cred eu, esența creativității: să te distrezi încercând. Dar e de două ori mai fain când lucrezi cu materiale bune: am avut acum doi ani o tentativă de a folosi markere și apă ca să fac un tablouaș după o idee de pe pinterest. Doar că să lucrezi cu hârtie a4 de imprimantă și apă e o idee… vălurită :)) Însă când ai hârtie pentru watercolors de 300g/m2, se simte. Pur și simplu nu-mi venea să cred cât de ușor se colorează hârtia, cum până și apa în care am spălat o pensulă e de-ajuns cât să lase pigment pe foaie. Iar modul în care se răspândeau culorile unele prin altele cât timp hârtia era udă a făcut totul mult mai ușor. Și am încercat o grămadă de tehnici, de la amestecat culori cu un burețel ud la „desenat” de stele împrăștiind stropi de vopsea (care au ajuns mult mai departe decât crezusem eu inițial, când am lipit niște folie de plastic peste birou. Mult prea puțină :)) Din fericire, totul s-a curățat foarte ușor la final și biroul meu arată ca nou) Ah, și pentru că am răbdarea unui copil mic, am ajuns să-mi folosesc uscătorul de păr pe post de instrument de uscare rapidă între straturile de culoare :)) Rezultatul îl vedeți mai jos, am un început de colecție de semne de carte care presimt că o să tot crească pentru că după fiecare ziceam că mă opresc și tot mai aveam chef să mai încerc o dată, un pic diferit de data asta. Așa că repet: ideea e să te distrezi. Dă-ți voie să greșești, să nu iasă perfect nici din prima, nici vreodată. Dă-ți voie să compari rezultatele nu cu pozele unor artiști, ci cu lucrurile pe care le făceai acum niște ani (serios, eu în clasa a 8a n-aș fi visat vreodată că o să ajung să fac ceva atât de fain ca semnele de carte de mai sus). Și dă-ți voie să te joci lovind două pensule una de alta, împăștiind stropi albi pe tot biroul de parcă ninge. Dă-ți voie să te distrezi, merită! Vei găsi în magazinele ProfiArt tot ce îți dorești pentru proiecte handmade și craft, dar și materiale dedicate tehnicilor de pictură și grafică. Dacă vrei să încerci un nou hobby, te poți inspira din oferta lor de , seturi de macrame și string art, kituri de lumânări handmade dar și , culori pentru pouring art, pictura pe textile sau pe sticlă. ProfiArt este o companie 100% românească și reprezintă cel mai mare lanț de magazine de artă & hobby din București, cu șase magazine fizice: ProfiArt Griviței, ProfiArt Mihai Bravu, ProfiArt Ion Mihalache, ProfiArt ParkLake, ProfiArt Sun și ProfiArt AFI Cotroceni. În plus, ai la dispoziție și un , cu livrare națională. Cred că fiecare articol pe care îl scriu despre o carte mystery & thriller începe cu mine explicând că nu prea citesc romane de acest fel. Însă în ultimul timp îmi trec prin mână măcar câteva pe an, așa că se poate spune că nu mai sunt chiar un cititor nou al genului. Ba chiar am început să mă prind de diverse șmecherii, uneori chiar mai devreme decât voia autorul să le dezvăluie, așa că mi se pare că devin un piiic mai bună la „întrecerea” dintre un cititor și un scriitor atunci când vine vorba de dezlegat mistere. Iar Sanatoriul vine nu cu unul, ci cu mai multe mistere captivante și mă pot lăuda cu faptul că măcar pe unul dintre ele l-am dezlegat (chestie care mi-a plăcut enorm, una din cele cinci steluțe ale romanului e fix pentru că m-am simțit genial când m-am prins) . Hotelul Le Sommet a fost, la origini, un sanatoriu pentru bolnavii de tuberculoză. Lăsat în paragină, a fost renovat, însă nu fără peripeții: cu câțiva ani în urmă, a dispărut unul dintre cei doi parteneri de afaceri care au decis să transforme vechiul sanatoriu într-o destinație de lux. Totuși, nu bărbatul dispărut îi dă fiori lui Elin, ci faptul că vizita ei la hotel înseamnă reîntâlnirea cu fratele pe care încă nu știe cum să-l confrunte. În plus, atmosfera clinică a locului, geamurile imense și furtunile de zăpadă o fac să se simtă mult prea expusă. Însă atunci când logodnica fratelui ei dispare și poliția elvețiană nu poate ajunge la hotel din cauza avalanșelor, Elin trebuie să preia controlul situației și să-și reia munca de detectiv, fie că-și dorește sau nu asta. Ceea ce face cel mai bine Sarah Pearse în e să construiască o atmosferă extrem de contrastantă, care îți ține creierul mereu în alertă. La prima vedere, totul e frumos: un hotel cu design minimalist, ferestre largi și peisaje superbe. Însă presărate prin hotel sunt detalii (un pic sinistre uneori) care amintesc de sanatoriu, așa că protagonista nu se poate relaxa cu adevărat, iar zăpada și ferestrele dau un aer rece, de vulnerabilitate. Nimic nu e confortabil sau cozy, simți trecutul la fiecare pas. La fel de captivantă e și acțiunea: se tot întâmplă lucruri care te aruncă pe o mulțime de piste, dar nimic nu e ceea ce pare nici măcar după ce începi să înțelegi lucrurile. După fiecare colț e câte-o răsturnare de situație și am început să bănuiesc cele mai nevinovate personaje, cu alibi-uri beton, tocmai pentru că mi se părea că trebuie să fie un făptaș cât mai improbabil. Nici așa n-am avut dreptate, însă. Totuși, pe lângă crimele din hotelul, Elin are și propriile mistere de dezlegat: primul ei contact cu o moarte misterioasă, pe care încă n-a reușit s-o rezolve. Cazul lui Sam o bântuie mai tare decât fantomele trecutului sanatoriului, însă acolo am avut o sclipire de inspirație și am ghicit care urma să fie rezolvarea. Că tot am pomenit-o pe Elin, mi-a plăcut enorm de ea la început, am apreciat felul în care autoarea i-a conturat trecutul, personalitatea și obsesiile, însă după jumătatea cărții ia niște decizii… hai să le zicem naive. Știți filmele horror la care strigi la personaje să nu facă un anumit lucru? Cam așa am strigat și eu la Elin. Însă în ciuda naivității sale, mi-ar plăcea s-o urmăresc și în alte aventuri, mai ales că stilul autoarei e foarte alert, cu capitole scurte, care te țin lipit de poveste. De obicei nu observ sau nu mă afectează lungimea capitolelor, însă de data asta am remarcat și m-a fascinat modul în care nu simțeam când trec paginile. Nu cred că e un capitol mai lung de zece pagini și totuși au zburat atât de repede că am terminat cartea mult mai repede decât mă așteptam. Așadar, dacă vă plac poveștile care vă provoacă să le găsiți rezolvarea înainte să v-o dezvăluie autorul, vă recomand cu mare drag Și pentru că pe Instagram e în desfășurare un instatour cu această carte, găsiți pe pagina mea, unde puteți câștiga unul din cele trei exemplare puse la bătaie. Și vă puteți încerca norocul și pe la colegii de tur: Am început un jurnal în copilărie, pentru că mă bătea mama la cap. Acum, mulți ani mai târziu, scrisul în jurnal mi se pare o chestie atât de faină încât am folosit ideea pentru numele blogului. Și încă e o parte majoră din ceea ce mă ajută în viața de zi cu zi. Doar că nu e întotdeauna ușor să găsești timp, energie și motivație să te ții de asta, așa că am vrut să vrut să vă povestesc despre experiența mea, în speranța că poate vă ajută să vă începeți sau continuați propriile jurnale. În trecut am mai povestit despre jurnale pe blog, atunci când am încercat să combin ideea mea de jurnal cu cea de bullet journal . Rezultatul a fost că la ideea de bullets . Dar să văd cum folosesc alți oameni sistemul acesta de gestionat activități m-a ajutat să descopăr multe idei pe care am putut să le „fur” și să le adaptez pentru ce aveam eu nevoie: să-mi fac ordine în gânduri, punându-le pe hârtie. Însă principalul motiv pentru care scriu nu e chiar această nevoie. În copilărie nu aveam mari dezbateri interne pe care simțeam nevoia să le clarific notându-le. Jurnalele mele de-atunci sunt pline de povestioare despre desenele animate la care voiam să mă uit și despre temele pe care trebuia să le fac ca să mă pot uita la acele desene. Am scris acolo despre cum mă jucam de-a „filmele” cu diverse jucărele de pluș și era foarte important să notez când leul meu de pluș îmi era partener de aventură și când era inamicul care trebuia înfrânt. Și scriam toate astea pentru că mama insista că e fain să ai jurnal și că „o să înțeleg eu mai târziu”. Ceea ce a fost foarte valabil, pentru că la câțiva ani după, când deja scriam despre certuri cu colegele de clasă și despre ce formații sunt faine sau nu, îmi plăcea enorm să recitesc jurnalele mai vechi. Găseam acolo lucruri despre care uitasem deja și amintiri care mă bucuram că nu s-au pierdut. Așa că de-a lungul timpului am continuat să scriu: am notat problemele cu proiectele în echipă de la școală, dezbaterile din adolescență despre care băiat e mai drăguț, întâmplări din excursii și tabere, dileme existențiale și gânduri împrăștiate despre lume și viață. Uneori scriam zi de zi, alteori treceau luni bune înainte să mai adaug câteva pagini despre ce-mi aminteam că se întâmplase între timp. Nu aveam vreun sistem sau vreo constanță, scriam când simțeam nevoia, dar mereu exista dorința de a scrie mai des. Însă nu se întâmpla să scriu zilnic decât în rare perioade, care treceau repejor. Nu aveam nici vreun format anume în care să scriu, uneori povesteam pe pagini întregi, în niște caiete mari, studențești, alteori aveam niște agende micuțe deja datate, unde aveam loc să scriu o frază sau două pentru fiecare zi - astea sunt mai ales jurnalele din facultate, care sunt deprimante de-a dreptul pentru că având doar câteva rânduri la dispoziție, scriam doar despre ce-mi stătea pe creier, adică vreo notă, vreun proiect sau vreun examen. Asta presupunând că scriam ceva, pentru că sunt și muuulte secțiuni goale. E aiurea că pare că nu făceam nimic altceva în anii ăia, ceea ce e foarte departe de adevăr. Noroc cu blogul, unde mai scriam despre viața din afara politehnicii . Însă după facultate, deși aveam în sfârșit un program normal și niciun stres cu teme sau învățat, caietul mare și spațios stătea gol printr-un sertar, așteptând cuminte alături de un set de agende și agenduțe adunate de-a lungul timpului. Simțeam uneori nevoia de care am povestit la început, să-mi pun gândurile în ordine, dar parcă lipsea ceva și mereu amânam pe altă dată. Și așa m-a găsit 2018 citind despre bullet journa l și luând decizia să fac unul mulat pe stilul meu. Au urmat câțiva ani în care am tot experimentat, scopul rămânând acela de a scrie mai mult sau mai puțin zilnic, dar măcar săptămânal. Ideea era să am în sfârșit un sistem, să nu fie chiar un caiet gol, dar nici o agendă deja datată unde să mă frustreze peste ani spațiile goale. Voiam o combinație, o agendă gândită de mine care să devină ceva distractiv de organizat, liniat sau colorat. Partea bună a fost că în ultimii ani am testat tot felul de idei simpatice, încercând să-mi dau seama ce-mi doresc de fapt. Despre o parte dintre ele am povestit pe-aici ( , și ) . Partea interesantă, însă, e că am ajuns tot la un caiet gol în care scriu când apuc, mai mult sau mai puțin. Practic, jurnalul meu e împărțit pe luni. La începutul fiecărei luni creez un mic separator, las o pagină goală ca să lipesc pe ea câteva poze faine la finalul lunii și apoi sunt pagini goale în care pot scrie orice, oricând. Și așa nu mai trece nicio lună goală, chiar dacă asta înseamnă că în ultima zi din noiembrie ajung să trec prin istoricul de fotografii și de mesaje de prin telefon ca să nu uit să scriu despre ceva ce s-a întâmplat în luna aceea. Apoi, când începe luna următoare, mai fac un separator. E o chestie simplă și simpatică, mă ajută să-mi exersez și creativitatea pentru că separatoarele și colajele de poze lunare sunt super colorate și funky și chiar dacă ies ciudate sau nu prea frumușele, oricum sunt doar pentru mine, deci nu există vreo presiune. Dar e fascinant că la final de an, pot să văd efectiv cum s-a „umflat” jurnalul, cum agenda pentru 2021 e mult mai groasă decât cea de anul acesta, deși amândouă erau la fel de mari când erau goale. Asta m-a și motivat să vă povestesc toate astea, faptul că am avut o reprezentare vizuală a felului în care mi-am turnat amintirile între coperte. Și deși a trecut mai puțin de un an de la majoritatea poveștilor scrise acolo, deja e foarte plăcut să le recitesc. Ideea e că jurnalul e un loc doar al vostru, unde puteți să vă jucați. Fiecare are propriul stil în care își notează amintirile și al vostru o să vină cu timpul. Important e să vă jucați. Uneori n-o să fie timp sau chef, dar după ce săriți de hopul inițial, când deja aveți câteva pagini scrise, o să rămână ideea asta că puteți rememora lucruri uitate și asta o să vă ajute să reveniți. Uneori nu e nevoie de un obicei strict, de reguli clare, de un sistem infailibil. Uneori e de-ajuns să fie un caiet acolo pentru când aveți nevoie, uneori sistemul vine cu timpul. Mie mi-a luat 15 ani să mă apuc să caut un sistem și tot ce aveam nevoie de fapt era să am câteva pagini mai colorate. Așa că ia un pix și un caiet și pune mâna și scrie. Chiar dacă nu-i un caiet frumos, ci o chestie roz cu un spider-man lucitor. Chiar dacă n-ai idee despre ce să scrii, așa că începi cu un rând despre cum ai folosit o nouă pastă de dinți azi. Peste 18 ani și 3 luni va fi absolut adorabil. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=03-2022,"Nu mi se întâmplă des să rămân fără cuvinte. Credeam că există unele potrivite pentru orice situație. O alinare, un îndemn, mă gândeam că aș putea găsi ceva, orice, de spus, cuvintele potrivite care să ajute. Dar în ultima lună, n-a fost cazul. La început a fost mai bine așa. La început era mai bine să fie liniște, ca să putem asculta, ca să aflăm ce e nevoie. Apoi a fost ok să nu găsesc cuvinte, pentru că le aveau alții: metode de a oferi ajutor, informații, idei despre ce puteam face. După, mi-am folosit cuvintele la muncă, fiecare un refugiu pentru cei care căutau alinare în cărți. Dar dincolo de asta, tot nu știam ce să spun. Mi-am căutat cuvintele prin cărți, dar luna asta am citit mai degrabă ca să uit, deci n-am găsit nimic. Așa că am încercat să uit și de cuvinte și să fac lucruri: donații, voluntariat, orice putea aduce un strop de bine într-un ocean de neputință. Și acolo, departe de cuvinte, am început să le găsesc: speranță, mobilizare, empatie, altruism. Așa că le dau mai departe: oricât de neagră ar părea ultima lună, oamenii n-au lăsat răul liber prin lume, ci s-au adunat și au ajutat, fiecare cum a putut. Poate că în jur încă e noapte, dar e o noapte plină de lumini. Chiar dacă va mai fi noapte de-acum înainte, vor mai fi și oameni care o să ajute. Dacă vrei și tu să fii unul dintre ei, recomandarea mea e să-ți iei câteva ore și să găsești un loc în orașul tău unde poți contribui. Pentru București, eu am fost la (Bd Iuliu Maniu 11) și am sortat mâncare, produse de curățenie și haine. Dacă vrei mai multe informații despre centru și despre ce e nevoie acolo, le găsești la Așa că da, există totuși cuvinte. Și toate sunt sinonime cu solidaritate. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=10-2022,"Anul acesta, în mai, am participat la un atelier ținut de de la , în care am discutat despre povești și cum ne formează ele. Primul exercițiu pe care ni l-a propus a fost să scriem două fraze despre cum eram noi la începutul lui 2020 și cum suntem acum. Rezultatul a fost o serie de povești din două fraze. Inclusiv răspunsul meu a ieșit ca o poveste despre pierdere și regăsire: La începutul lui 2020 eram aproape de finalul anului meu sabatic, încă nu aveam niciun plan și mă simțeam la fel de obosită și de pierdută ca la început. Astăzi lucrez de câteva luni într-o editură și încă nu-mi vine să cred că mi-am găsit dream-job-ul. Pe parcursul atelierului, am înțeles cât de greu e să nu transformăm lucrurile în povești. cu niște forme geometrice care se mișcă pe un ecran la întâmplare a devenit rapid o poveste despre agresiune. Până la final, „personajele” aveau până și relații de rudenie pe care mai mult de jumătate dintre noi le-am văzut acolo. Însă deși tendința de a transforma întâmplări în povești e naturală, asta ascunde deseori faptul că lucrurile nu au un final atât de clar pe cât ne-ar plăcea. De dragul unei povești bune, pierdem din vedere că „fericiți până la adânci bătrâneți” ascunde toate schimbările, conflictele, evoluția, pierderile și umanitatea tuturor zilelor care duc la acele adânci bătrâneți. La fel cum ideea asta a mea că am ajuns la un dream job ascundea faptul că deși în sfârșit găsisem un loc unde îmi plăcea cu adevărat tot ceea ce aveam de făcut, descoperisem și reversul medaliei: e greu să nu te pierzi pe tine însăți atunci când simți că un loc de muncă te împlinește. Chiar dacă părea că am găsit finalul fericit al poveștii, de fapt descoperisem doar un set nou de obstacole. Multe luni mai târziu, am înțeles că a lucra la Nemira nu era ceea ce-mi doream, de fapt. Un loc de muncă are mult mai multe aspecte decât ce scrie în fișa postului și e important să nu pierzi asta din vedere. Nu vreau să insist mult pe plecarea mea, a fost dulce-amăruie, unanimă și a venit exact atunci când trebuia. Nemira rămâne una dintre editurile mele preferate și să-i cunosc dedesubturile nu schimbă cât de faine sunt cărțile lor. Mi-ar plăcea să urmeze un paragraf despre cum, în urma experienței căpătate acolo, mi-am găsit un loc de muncă nou, mult mai potrivit mie. Dar adevărul e că viața nu vine cu finaluri frumoase, cu fundiță, așa că deocamdată sunt într-un punct în care încerc să-mi dau seama ce îmi doresc cu adevărat de la un loc de muncă. Încerc lucruri, învăț lucruri. E o etapă și sunt chiar în mijlocul ei. Poate peste câteva luni, o să pot s-o transform din nou într-o poveste rotundă, despre împlinire. Deocamdată, însă, felul cum îmi imaginam eu că va arăta luna decembrie pentru mine s-a schimbat de vreo 3-4 ori în ultima lună și probabil rezultatul final va fi o a cincea opțiune. Acum câțiva ani, toate astea m-ar fi speriat peste măsură, pentru că sunt genul de om care preferă stabilitatea și care se simte confortabil atunci când viitorul nu are foarte multe variabile. Însă descopăr zilele astea că disconfortul de a nu ști poate fi mult mai mic decât entuziasmul de a putea construi ceva nou. Dar în ultima lună, mi-a devenit clar că orice viață mi-aș dori, cărțile și blogul vor fi mereu prezente drept un hobby la care nu plănuiesc să renunț vreodată. De săptămâni bune, în fiecare moment în care creierul meu avea o pauză, descopeream că s-a apucat să structureze acest articol. În weekendul trecut, după un an în care am citit mai puțin ca niciodată, mai puțin chiar ca în cel mai greu an de facultate, am terminat două cărți și am simțit nevoia să povestesc despre fiecare dintre ele. Nu am un plan editorial foarte clar, nu am o listă de idei de articole, am doar o nevoie de a reveni aici și am o grămadă de vânt în pânze. Și încerc să fie de-ajuns, încerc să învăț că a nu avea un plan, o listă de bifat, o idee clară și rotundă nu înseamnă că ar trebui să mai aștept să fac lucrurile pe care mi le doresc. Așa că iată-mă înapoi aici. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=05-2023,"Săptămâna trecută am petrecut câteva zile înconjurată de cărți și de oameni faini la Romexpo, unde a avut loc o nouă ediție a târgului de carte Bookfest. Tradițional, îmi plăcea să ajung de 3 ori - o dată ca să mă orientez, să stau de vorbă cu oamenii de la edituri și să-mi fac o listă care să se potrivească măcar aproximativ cu bugetul, a doua oară pentru cumpărături și a treia oară pentru lansări, autografe și stat la povești cu cititori și autori - dar anul ăsta n-a fost să fie și am reușit să merg doar miercuri și sâmbătă. Totuși, cele două zile au fost suficiente cât să apuc să revăd o grămadă de oameni dragi (nu pe toți, nu am ajuns prin tot târgul și nici nu m-am nimerit în aceleași zile cu toți oamenii cu care speram să mă întâlnesc) . Chiar dacă am ajuns mai mereu după prânz, tot am apucat să stau la povești cu destul de multă lume, cu care am apucat să discut despre cum se vede piața de carte din postura de cititor. Și-am plecat din târg cu o senzație mai degrabă bitter-sweet . Partea bună e că se citește. E plin de tineri, majoritatea veniți cu o gașcă de prieteni, toți cu plăsuțe de cărți. E plin și de cititori pasionați, care își caută titlurile care îi interesează. E plin și de oameni care vor să ofere cadou cărți. E plin și de autori români care au deja fanii lor consacrați. Și eu am plecat cu plase pline, cu autografe noi și cu un pic de anxietate dată de faptul că am atât de multe cărți pe care vreau să le citesc și habar n-am cu care să încep (așa că n-am mai citit nimic de vreo săptămână, ups) . Dar mă bucur că n-am mai auzit pe nimeni să se plângă că „nu citesc oamenii, dom’ne” (e cam aiurea să te plângi de lipsă de cititori când abia se poate respira în aglomerația unui târg, dar chiar și-așa, anii trecuți mai auzeam comentarii din sfera asta. Anul ăsta n-a fost cazul) Partea proastă e că majoritatea cititorilor cu care am apucat să vorbesc simțim cumva o lipsă de entuziasm. Nu că nu ne mai interesează cărțile, dar parcă anii trecuți veneam la târg foarte hotărâți să plecăm cu un anume titlu. Existau clar niște vedete, era o carte care ne atrăgea acolo. De data asta, mulți am venit mai degrabă pentru oameni, ne căutam unii pe alții prin târg, voiam mai degrabă să stăm de vorbă decât să ne grăbim spre vreun stand sau altul. Nu zic că n-au fost cărți pe care ni le doream, eu una abia așteptam să-mi iau și Cântul lui Ahile - care încă nu e disponibil online, dar voi reveni cu un link când apare pe site-ul editurii. (Plus o mențiune specială pentru și Andreea ( ), care a povestit atât de mult și de fain despre carte asta încât am ajuns să mi-o doresc deși nu e neapărat genul meu. But I did get hyped thanks to her!) . Dar parcă pe vremuri era mai mult entuziasm, mai multe cărți pe care simțeam că e musai să le iau și e musai să le iau de la Bookfest. Poate de vină sunt criza de hârtie și inflația, care au făcut editurile să meargă pe titluri mai degrabă safe , care nu sunt neapărat cele pe care le prefer - de fapt, dacă mă gândesc bine, cărțile mele preferate sunt, în marea lor majoritate, cărți care n-au mers neapărat bine. Nu de alta, dar au trecut patru ani de la apariția în română a ultimului titlu semnat de Sanderson și tot patru ani de când aștept apariția ultimului volum din seria Demon. Maybe I’m the problem here :)) De fapt, poate de vină suntem noi, că am ajuns să preferăm anumite genuri care nu au popularitatea pe care credeam că o au. În ultimii ani, parcă văd din ce în ce mai puțin SF, și se publică mai degrabă reeditări sau titluri vechi. De fapt, de asta m-a și entuziasmat Eversiune , pentru că era ceva nou . Nu vreau să spun că nu se mai publică deloc titluri noi, nu e cazul, chiar avem lansări internaționale și titluri traduse pentru prima dată. Dar par mai rare, mai în umbră, mai degrabă concesii decât priorități. Din nou, s-ar putea să fie de vină gusturile mele pentru cărți care nu sunt foarte bine primite de publicul larg, cărți la care nu se înghesuie decât câțiva omuleți, mult mai puțin decât par dacă privești din bula mea de iubitori de fantastic. Poate e o combinație de factori. Cert e că rezultatul a fost o stare generală de… plafonare, cumva. Din nou, am plecat cu o grămadă de cărți de la Romexpo. Am bifat noutățile care mă atrăgeau (și cărora acum trebuie să le găsesc cumva loc în bibliotecă) . Mi-am golit portofelul similar cu alți ani, nu pot să spun că am rămas cu bani necheltuiți. Și în rest, m-am simțit splendid alături de oameni, nu mai voiam să plec, nu simțeam când trece timpul și parcă durerea de picioare era doar un zumzet de fundal. Cred că e ok să existe evenimente unde mergi mai degrabă pentru (re)întâlnirea cu persoane dragi, e ok că am așteptat cu nerăbdare revederile și nu vreun titlu anume. Nu cred că a fost un Bookfest ratat, nu îmi pare rău că am mers și nu cred că se apropie vreo apocalipsă în care lumea nu va mai citi. Editurile au anunțat top după top de vânzări, lumea era toată numai zâmbete pe la standuri, în ciuda oboselii, deci nu cred că e ceva rău în aer. Business as usual is still business. Așa că închei pe tonul ăsta vag optimist și mă duc să văd dacă reușesc să încep o carte nouă. Chiar am de unde alege. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=06-2023,"La finalul lunii trecute am fost invitată să particip la proiecția filmului la cineclubul F-Sides în cadrul sezonului și am avut un moment de panică la gândul că n-am ce căuta la un asemenea eveniment. Relația mea cu filmele, poeziile, tablourile sau lucrările de orice fel pe care le consider Artă e un pic stranie: le abordez mereu cu un sentiment de inadecvare. O părticică din mine e convinsă că n-o să înțeleg ce a vrut să spună lucrarea respectivă. Eleva din mine încă e marcată de ideea că în literatură, ca în matematică, există un răspuns corect, unul singur, dar spre deosebire de matematică, când e vorba de Artă nu există o formulă sau o listă de pași ca să descoperi care e Răspunsul. Experiența de a vedea Losing Ground n-a fost o excepție, chiar mi-era frică să nu-mi scape mesajul, esența, ideea principală a filmului. Însă cu fiecare nouă întâlnire cu Arta, reușesc să-mi amintesc că nu e ca la BAC, nu există Un Răspuns, nu există o singură interpretare valabilă și o mie de alte greșeli. Există doar relația ta cu lucrarea respectivă, există doar ce ai simțit tu. Și toate interpretările sunt valabile. Unele vor fi mai profunde, altele nu, unele o să-ți schimbe și ție perspectiva, dar asta nu le face Corecte, nu le transformă în acel unic Răspuns. Dar în cazul Flip the Script , e fascinant că pe lângă perspectiva ta asupra unui fim, primești încă una, a unei scriitoare care vine cu propriul istoric de viață și de experiențe, și deci cu propria interpretare. La Losing Grounds , scriitoarea rugată să intre în dialog cu viziunea filmului a fost Ilinca Mănescu. Textul ei îl puteți și chiar vă recomand s-o faceți, sunt idei cu care cred că puteți rezona și în absența filmului. Ceea ce mă aduce înapoi la filmul în sine, care pune în discuție ideea de creație, contrastând creația științifică a Sarei, o profesoară de filozofie și creația artistică a soțului ei, Victor, un pictor. Ambii creează și ambii sunt apreciați în cercurile lor profesionale, dar în viața privată se simte disprețul lui Victor față de munca Sarei. Mi-a fost extrem de ușor să rezonez cu Sara pentru că și eu am propria istorie de luptă, dialog și acceptare a propriei creativități. E complicat să accepți că ceea ce faci tu poate fi văzut ca fiind valoros atunci când te lupți nu doar cu felul în care e privită Arta în școală, dar și cu propriul creier, care e convins că dacă tu poți crea ceva, atunci e ușor, oricine ar putea face același lucru și cumva asta înseamnă că sigur nu e vorba de ceva valoros. E fascinant să stai un pic cu ideile astea, cu propria perspectivă asupra creativității oglindită parțial într-un film fascinant și într-un text literar. E o ocazie de a explora niște subiecte pe care le consider destul de profunde și apreciez enorm orice oportunitate de auto-explorare. Însă chiar și în afara noastră, astfel de teme au un impact în societate și nu numai, așa că vă recomand să experimentați și voi un eveniment din seria Flip the Script . Următoarea vizionare are loc joi, pe 22 iunie, în Cluj și în București. Flip the Script on Remembering pune împreună filmul și asupra lui. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?month=12-2023,"De când am început să mă învârt printre cititori, am tot văzut oameni recitind cărți. Inițial, eram ferm convinsă că nu e o alegere potrivită pentru mine, pentru că există atâtea cărți faine pe care nu le-am descoperit încă. De ce aș reciti ceva în loc să mă bucur de o poveste nouă? Și-apoi a venit pandemia (citește asta pe tonul de „But that all changed when the Fire Nation attacked”, ok, mersi). Cărțile au rămas un refugiu de la lumea reală, dar duceam lipsa interacțiunilor cu alți oameni (dacă mi-ar fi zis cineva acum 5-10 ani că voi ajunge să simt asta, aș fi râs foarte, foarte mult). Așa că atunci când toată lumea s-a mutat online, am căutat să particip la cât mai multe cluburi de lectură, lucru care a dus, inevitabil, la niște recitiri. Pentru că atunci când sunt alese cărți care ți-au plăcut, partea faină e că poți să vezi cum le percep alții, dar se întâmplă și să ajungi să vrei să le recitești tu însăți, ca să-ți amintești toate detaliile pe care le-ai uitat. Cea mai impresionantă experiență a mea cu o recitire - care a fost, de fapt, și motivul pentru care am vrut să scriu articolul ăsta - a fost în iunie, când am recitit Windhaven de George RR Martin și Lisa Tuttle pentru un club de carte (shout-out to AiviAntic, moderat de ) . Apoi, verificând întâmplător, am observat că trecuseră fix 10 ani de când o citisem (12-14 iunie 2013 versus 13-15 iunie 2023) . Am avut atunci un sentiment foarte straniu de ciclicitate, ca și cum două ipostaze diferite ale mele s-ar fi întins una spre alta prin timp și s-ar fi atins prin intermediul acestei povești (books are freaking magical, I swear) În primul rând, m-am bucurat că mi-a plăcut cartea și a doua oară. În 10 ani, am citit destul de mult cât să am alte așteptări și pretenții de la o carte bună, așa că mă tem mereu că anumite cărți care m-au impresionat în trecut o să mi se pară slăbuțe acum (de asta încă nu l-am recitit pe Asimov, acolo e frica cea mai mare) Apoi, mi-am adus aminte în detaliu care au fost motivele pentru care am adorat cartea asta cu 10 ani în urmă și cât de fain e că felul în care protagonista ține cu dinții de visul ei este ceea ce ajunge să schimbe lumea, uneori în feluri pe care nici ea nu și le-ar fi putut imagina (sau dori) vreodată. Poate cartea a fost pe alocuri un pic mai naivă decât am perceput-o în 2013, dar tot mi-a plăcut enorm. Însă dincolo de poveste în sine, pe măsură ce citeam, mi-am amintit lucruri pe care le gândeam și simțeam acum 10 ani și a fost fascinant să descopăr ce s-a schimbat și ce a rămas la fel. N-a fost o experiență care să vină la pachet cu revelații sau cu lucruri neașteptate în sine, nu mi-am deblocat vreo amintire de mult îngropată. Dar s-a simțit ca și cum aș fi descoperit o pagină de jurnal ascunsă într-o carte, plină de lucruri pe care mi le aduceam aminte doar vag. Seamănă cumva cu senzația pe care o ai când vezi o poză pe care tu o știi alb-negru în varianta ei color. Așadar recitirea nu doar că mi-a amintit de ce poveștile bune sunt pur și simplu magice, dar mi-a și demonstrat că procesul acesta de a redescoperi povești deja cunoscute ascunde multe, multe experiențe faine. N-a fost nici prima, nici ultima carte recitită, dar a fost cea mai de impact. A fost și parte din experimentul meu în care încerc să recitesc în engleză cărțile pe care le-am citit inițial în română. Paranteză: inițial, am început să fac asta și din curiozitate, ca să aflu cum au fost scrise de fapt cărțile astea, dar și pentru mine, ca să-mi confirm că înțeleg destulă engleză cât să pot citi la fel de ușor ca în română. Concluzia e că la texte contemporane, mi-e extrem de ușor să citesc și în limba originală, dar la cele clasice e un pic mai complicat, așa că prefer să citesc pe kindle, ca să am un dicționar englez-englez la îndemână. Revenind, în ciuda revelațiilor avute, n-aș reciti prea des și n-aș reciti orice. Îmi face plăcere să recitesc cărți pe care știu că le-am îndrăgit la prima lectură, dar dacă nu m-au impresionat prima dată, nu cred că are sens să le mai dau o a doua șansă. Și chiar atunci când e vorba de romane bune, îmi place să le recitesc pentru o ocazie, ca să am și cu cine să le discut. Nu m-aș apuca să recitesc de una singură, cu mici excepții: aș termina de recitit serii unde am reluat doar primul volum pentru un club de lectură. Și aș reciti . e o carte pe care de când a apărut și până acum, am ajuns s-o recitesc aproape anual (am ratat-o doar în 2021). Am început cu ediția în română, care a apărut simultan cu ediția în engleză (și era, deci, mai accesibilă și ca preț, și ca livrare) . Apoi am primit cadou o ediție în engleză (semnată ❤️ , mulțumiri eterne ) care m-a purtat înapoi în Casă. N-o să mă lungesc prea mult vorbind despre carte, pentru că aș putea deraia lejer articolul într-un eseu despre cât de faină e povestea, însă atmosfera romanului și perspectiva protagonistului sunt atât de bine construite încât orice recitire se simte exact ca o revenire acasă. E genul de poveste care poate îndulci un anume tip indefinibil de gol în suflet și e fascinant să descopăr că oricât timp ar trece și oricât de bine aș ști povestea, tot ador s-o recitesc. (Ah, și traducerea e una dintre cele bune, chiar n-am simțit vreo diferență trecând de la română la engleză. Roxana Brînceanu a făcut o treabă excelentă, prin urmare pot să recomand cartea în oricare dintre cele două limbi) Așadar, recitind cărți am constatat că încă există lucruri pe care nu le știu despre viața de cititoare și am descoperit că un lucru care credeam că e o pierdere de vreme e de fapt minunat. Așa că voiam să vă încurajez și pe voi să încercați să recitiți o carte de suflet, dacă n-ați făcut-o deja până acum. De fapt, chiar și așa, tot s-ar putea să vă surprindă 😉. Notă - un pic de meta, despre scrierea articolului : Inițial, mă gândeam să pun partea asta în introducere, dar editând articolul, mi-am dat seama că probabil cititorii ocazionai ar vrea mai degrabă să afle ce-am scris despre subiectul din titlu, nu despre blogăreală în general. În ultimii ani, am scris din ce în ce mai puțin pe blog. Și oricât mi-am dorit să „revin”, oricum aș fi definit asta în momentul respectiv, lucrurile nu se potriveau cum trebuie și mereu intervenea altceva. Am încercat și alternative (hey, remember ?) , însă nu doar că nu am reușit să fiu constantă, ci m-am și lovit de problema că nicio altă platformă sau formă de exprimare nu se simte la fel ca un blog. De fapt, am ajuns să fiu ferm convinsă că Internetul e un haos în creștere și că singura ordine sunt blogurile. I will die on this hill, alone, writing on my blog * . (*de fapt, impresiile mele sunt ceva mai nuanțate: cred că ordinea vine din site-urile care sunt create pentru a împărtăși ceva concret (nu „conținut” și nu reclame). Cred că Internetul e din ce în ce mai mult tratat ca un imens spațiu publicitar și că orice colțișor din el care nu e gândit pentru a optimiza afișarea reclamelor către cât mai mulți oameni e o oază.) De-a lungul ultimilor ani, am avut multe tentative de revenire și multe planuri optimiste, unele pe care le-am ținut pentru mine, altele pe care le-am și făcut publice. Mi-am tot zis că gata, de-acum (re?)devine serioasă treaba și O Să Scriu. Doar că n-a ieșit niciodată. Și mi se pare deja penibiluț să tot spun că Acum e Acum și dublu penibiluț să încep un articol cu asta. Nu vreau să zic că nu cred că-i mai pasă cuiva, știu că (încă) am cititorii mei și n-aș vrea să-i desconsider. Dar mi se pare că deja de prea multe ori mi-am propus să scriu mai constant și nu a ieșit nimic. Nu știu dacă de data asta va fi diferit, nu știu dacă o să-mi iasă planurile. Ceea ce știu, însă e că după o perioadă de niște ani buni, am senzația că viața mea personală începe să se așeze. Și de la sine, cât de cât, e și niște noroc serios la mijloc, dar și cu mult, mult efort din partea mea. Dar în sfârșit mi se pare că știu ce vreau în linii mari și că știu cât de cât și cum să ajung acolo. Iar o parte la care refuz să renunț e blogul. Așa că încerc în mod activ să-i fac loc. Asta promit de fapt, nu că Revin, că O Să Scriu, că Acum e Acum, ci că încerc să-mi aloc timp pentru scris. Nu știu încă dacă felul în care cred eu că va avea loc blogăreala în viața mea o să arate cum mi-am propus, dar știu și că singurul mod de a afla e să încerc. Unii funcționează cu planuri, eu funcționez cu schițe mai mult sau mai puțin detaliate, dar flexibile, pentru că mă aștept să trebuiască să le modific pe parcurs. Ăsta e parcursul, this is me trying . Hopefully, de data asta o să și iasă :D Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/politici-date-personale/,"Salut! Și eu, și tu suntem două ființe umane raționale, așa că hai să vorbim pe șleau. N-o să încep cu formulări bombastice sau inutile, o să presupun că știi ce e acela un website, Facebook, un comentariu sau un link. Așadar, pe scurt, conform legislației europene, faptul că tu folosești acest website înseamnă că eu sunt obligată să-ți explic ce să faci cu el. Știi tu, ca instrucțiunile alea care vin cu telefonul tău mobil, care spun să nu-l arunci în apă. Așadar, iată ce poți face pe acest blog: Șocant, știu, dar chiar poți face asta! Eu scriu articole, tu le citești, amândoi suntem fericiți. Doar că atunci când îl citești, eu adun niște date despre tine, date precum adresa ta IP, browserul folosit etc. (mai multe detalii despre ce culeg găsești în ) . Folosesc aceste date pentru a crea niște statistici, care mă ajută aflu dacă articolele mele sunt citite, care e publicul meu țintă, cât de des mi se întorc cititorii pe blog, chestii de-astea utile ca să-mi dau seama dacă îi pasă cuiva de ceea ce scriu eu (mai multe detalii despre ce fac cu datele tale găsești în ) . Tot ceea ce citești tu pe acest site e creat de mine, așa că eu dețin drepturile de autor pentru întregul conținut. Ceea ce înseamnă că nu-l poți copia fără permisiunea mea. Dacă tu vrei să share -uiești o parte a acestui website printre prietenii tăi, super, le poți trimite un link la articolul respectiv. Dacă vrei să iei o parte din conținut ca s-o pui la tine pe site, poți face asta în limita unui paragraf și doar dacă la finalul acelui paragraf precizezi sursa, cu link activ & funcțional care duce la site-ul meu. Altfel, pentru că eu dețin drepturile de autor ale întregului conținut de pe acest site, dacă tu iei o poză sau mai mult de un paragraf de-aici fără acordul meu, ceea ce ai făcut e ilegal și eu am dreptul să folosesc mijloace legale ca să te oblig să nu folosești conținut creat de mine. Subliniez că e valabil și pentru poze - dacă iei mai mult de una, sau dacă iei doar una și nu pui sursa cu link activ & funcțional, atunci îmi încalci drepturile și pot lua măsuri legale împotriva acestei încălcări. Da, fiind o pagină web, are link-uri. Unele sunt sub formă de text, altele sunt sub formă de imagini. Cert e că dacă apeși pe ele, te vor ajuta să navighezi fie prin conținutul blogului (link-uri interne), fie să găsești alte pagini faine pe Interneți (link-uri externe). Dacă sunt link-uri interne, te-ai scos, ai reușit să navighezi prin site-ul meu. Dacă sunt externe, m-am scos eu, e treaba site-ului pe care te duci să-ți explice ce face el cu datele tale personale. Totuși, există pe acest blog și link-uri externe prescurtate (de tip goo.gl sau bit.ly) care te duc pe alt site, dar îți fac cadou un cookie înainte să pleci (despre ele îți povestesc pe larg tot la ). La finalul fiecărui articol e o inimioară. Dacă apeși pe ea, counter-ul ăla de like-uri crește. Asta e tot, nu se rețin niciun fel de date personale acolo. Nu e ca pe wordpress, nu se vede nici la mine, nici public cine a dat like. Dar vei primi un cookie ca să nu poți da like de mai multe ori. Totuși, dacă îl ștergi sau dacă intri de pe alt browser, poți să mai dai un like (spamați-mă cu ele, chiar vă rog!) Spoiler: nici paragraful ăsta nu e mai interesant. Pe scurt, dacă ți-a plăcut (sau nu) un articol, poți lăsa un comentariu la finalul lui. Ca să-l poți și publica după ce îl scrii, ți se cere un nume și, opțional, o adresă de mail și un website. Numele e obligatoriu, dar nu e musai să scrii numele tău. Poți folosi un nickname. Dacă totuși folosești numele tău, acesta va fi public și vizibil de orice vizitator al acestui website. Adresa de e-mail e opțională . Dacă alegi totuși să-mi dai mail-ul tău, va fi stocat în lista de comentarii, unde doar eu îl pot vedea. Spațiul de stocare e oferit de Squarespace, detalii despre cum procesează ei datele personale găsești . Eu n-o să-ți trimit vreun mail nesolicitat, dacă vrei mailuri de la mine trebuie să te înscrii la newsletter. Dacă vrei să-ți ștergi comentariul, dă-mi un mail folosind formularul de . Website-ul este și el opțional. Nu intră la date personale, dar ca fun fact , dacă îl scrii și cineva dă click pe numele tău, o să ajungă la tine pe site. How cool is that? Pentru că ești pe site-ul meu, am dreptul să ignor sau chiar șterg comentariul tău, din orice motive. De obicei, o fac dacă există ceva jignitor în cadrul comentariului, dar pot să-l șterg și dacă mi se pare irelevant sau pur și simplu nedorit. #bekind Că tot am pomenit de , poți s-o folosești ca să-mi scrii. Eu o să primesc un mail (pe adresa de gmail a blogului) și, surpriză, o să fi aflat deci adresa ta de mail. Pe care am s-o folosesc ca să-ți răspund la mail, altfel ea nu e stocată nicăieri pe acest blog. Desigur, o să-mi apară în inbox, dar asta s-ar întâmpla și dacă ai copia tu de mână adresa mea de mail și mi-ai scrie. Plus, asta ține de serviciul de mail, nu de mine sau de blogul meu. Dar ai dreptul să ceri ca toate mesajele primite de la tine să fie șterse, așa că-mi poți cere asta. Mostră de gândire logică: tu îmi dai adresa ta de mail ca să-ți trimit mailuri. Așadar, eu voi avea adresa ta de mail și o voi folosi ca să-ți trimit mailuri. În caz că a vrut cineva să facă o glumă proastă și mi-a dat adresa ta, deși tu nu vrei mailuri, în primul mail pe care ți-l trimit te voi întreba dacă vrei cu adevărat să primești mailuri. Dacă ignori mail-ul ăla, nu se întâmplă nimic. Dacă totuși îl deschizi și apeși pe butonu' mare care zice că da, tu chiar vrei mailuri... vei primi mailuri. Șocant, nu? Dar serios vorbind, dacă vrei să afli unde stochez adresa ta de e-mail și ce date mai colectez când citești mailurile de la mine, găsești detalii în . Dar dacă n-ai chef să mai citești, ca idee, pentru trimis newslettere folosesc MailChimp ( ai detalii despre ce fac ei cu datele tale personale) . Ocazional, organizez concursuri chiar pe blog. Am o , funcționează când e un concurs activ, nu funcționează în rest. Acolo îți cer adresa de mail, ca să pot să identific cumva câștigătorul. Pentru fiecare înscriere, vei primi la un moment dat un mail în care te întreb dacă vrei să te înscrii la newsletter. Dacă îl ignori, altul la fel nu mai primești (decât dacă te înscrii la alt concurs, doh) . Mailurile astea le trimit eu de mână din gmail. Atunci când completezi formularul, datele tale sunt stocate într-un speadsheet privat în Google Drive-ul meu. Nimeni altcineva nu are acces la ele. You know the drill , dacă vrei să-ți șterg datele de unde le-am stocat, și se rezolvă. De asemenea, dacă ești super-mega-norocos, se poate să câștigi un concurs. În acest caz, o să-ți scriu ca să te anunț și ca să-ți cer adresa ta de livrare. O să te informez în privat ce fac cu ea, dar nu-s multe variante: ori o trec pe colet ca să-ți pot expedia premiul ori, dacă se ocupă altcineva de expediere, o dau mai departe spre acea entitate (editură, librărie online, etc) . Nu înainte să mă asigur că ești de acord să-ți dau adresa mai departe, desigur. Nu-mi trece prin cap ce altceva ai mai putea face pe-aici... Dacă am ratat ceva, fă o faptă bună și zi-mi pe . În rest, nu băga telefonul în apă și ar trebui să fii ok (din motive legale, asta e o glumă, nu sunt în măsură să-ți spun eu ce să faci sau să nu faci cu telefonul tău ca să fii ok) . Dacă totuși mai vrei detalii despre cum culeg eu datele tale personale și ce fac eu cu ele, click pe butonul sexy de mai jos:"
2,https://jurnalul-unei-cititoare.ro/blog/2021/1/recenzie-orasul-care-ne-uneste,"Am încheiat anul 2020 cu cartea asta și a fost evadarea perfectă. Povestea m-a transportat direct într-un New York fascinant și viu , plin de oameni, dar și de problemele lor, de istorie, dar și de lucruri băgate sub preș. Și, bonus, peste lumea noastă este suprapus un set de reguli supranaturale absolut fascinante (Orașul chiar e viu) . Multe din conceptele fantastice din carte primesc o explicație relativ sciency , așa că nu mă grăbesc să lipesc eticheta de urban fantasy peste acest roman, dar dacă îți place genul, se va potrivi perfect pe lista ta de lecturi. Orașele sunt cu adevărat vii. O dată ajunse la un anumit nivel al dezvoltării lor, ele se pot naște, devenind mult mai mult decât un set de clădiri și de străzi. Însă în primele momente de viață, Orașele sunt vulnerabile. Acela e momentul în care Dușmanul încearcă să le devoreze. Dacă reușește să le învingă apărarea, e posibil ca Orașele să se nască moarte, devenind carcase lipsite de suflet. Dar dacă sunt cu adevărat înfrânte… Atlantida e unul din Orașele distruse norocoase, pentru că numele ei încă nu s-a pierdut din amintirile oamenilor. Însă Orașele nu sunt neajutorate: există persoane care devin întruparea lor și pot lupta ca să le apere. Astfel, în prima lui noapte ca Oraș, avatarul New York-ului reușește să oprească asaltul Dușmanului, dar ceva nu merge bine. De aceea, Manny (Manhattan), Brooklyn, Bronca (Bronx), Padmini (Queens) și Aislyn (Staten Island) devin peste noapte părți ale Orașului, Districte. Însă aproape niciunul dintre ei nu are habar ce se întâmplă sau că pe urmele lor e o creatură care abia așteaptă să-i dezbine. Înainte să ies prima dată din țară și să încep să călătoresc, aveam impresia că e cam degeaba. Credeam că tot ce poți vedea pe viu, poți vedea la fel de bine și în poze. În plus, mi se părea că dacă citesc despre un loc și „magia” lui, e mult mai bine decât să merg acolo, pentru că fiecare loc are și bune și rele. Ori eu eram ferm convinsă că „magia” se întâmplă abia atunci când te așezi să scrii și uiți de lucrurile mai puțin plăcute pe care le-ai trăit. Din fericire, am mai crescut de-atunci și am înțeles de ce e absolut fabulos să trăiești niște chestii pe viu, dar mi-a amintit puțin de gândurile mele, pentru că am senzația că nu voi putea niciodată experimenta New York-ul așa cum e el prezentat în romanul acesta. În primul rând, din fiecare pagină se simte dragostea autoarei pentru oraș. Și e o dragoste sănătoasă. New York-ul e prezentat așa cum e el, cu tot cu trecutul tumultuos, cu tensiunile actuale, în special cele rasiale, cu lucrurile lăsate să se degradeze, cu atitudinile superioare, dar și cu părțile frumoase, cu comunitățile diverse și specificul lor. Am dat la un moment dat pe Internet peste un citat care spunea ceva despre cum lucrurile pe care le iubești cel mai mult la o persoană sunt și lucrurile pe care le detești cel mai tare (spre exemplu, dacă adori simțul umorului la cineva, va ajunge să te irite mai devreme sau mai târziu faptul că nu e serios în anumite momente). Cam așa e prezentat și în acest roman Orașul și atributele locuitorilor săi: poate fi un loc minunat și plin de oportunități, dar poate fi și copleșitor. Dincolo de New York, care răzbate mai mult din detalii, povestea se concentrează și pe Districte și pe relațiile dintre ele, dar și pe felul în care fiecare dintre cele cinci avataruri ale zonelor din New York sunt alese ca să reprezinte locurile respective, dar și multiculturalitatea orașului. Fac o paranteză personală: în România, impresia mea e că toată discuția despre egalitate și toleranță față de persoane de etnii diferite și care adoptă genuri/sexualități diferite e relativ „la mâna a doua”, venită din cultura americană. La noi, discuțiile și argumentele pro-egalitate sunt la început de drum și se bazează masiv pe cele „de import”. Dar eu personal nu știu cum e să fii alb sau de culoare în SUA, așa că nu știu ce voci ar trebui să ascult când toată lumea de acolo se luptă să fie auzită. Prin urmare, mă bazez mai ales pe un oarecare bun simț pe care am încercat să-l dezvolt (uneori ratând cu brio și corectând pe parcurs) , nu pe experiență și normal că pot greși din multe puncte de vedere. Revenind, în ultimul timp, am remarcat în traducerile romanelor „din afară” că apar multe personaje de culoare/din zona LGBT+ și am avut multe discuții pe la cluburi de lectură despre cum uneori, asta pare puțin forțat. Parcă anumite detalii despre culoarea pielii/gen/orientarea sexuală sunt puse acolo ca să bifeze o listă, neavând de fapt impact asupra poveștii. Cumva, am ajuns să cred că e totuși un lucru bun pentru că e mai bine ca nimic și, în plus, am senzația că normalizează niște lucruri. Adică da, ai un personaj bisexual, dar asta nu schimbă cu nimic povestea… pentru că și ei sunt oameni și orientarea lor sexuală nu le afectează în niciun fel capacitatea lui de a lupta cu forțele răului sau whatever the plot is . Totuși, s-a simțit altfel. Da, aproape fiecare personaj e fie de culoare, nativ american sau imigrant și jumătate dintre ei sunt queer, dar nu pare nimic pus cu mâna. Da, e ok să avem personaje despre care menționăm culoarea pielii și/sau genul/orientarea sexuală ca să normalizăm niște lucruri (sau doar să bifăm o listă) , dar aici se simte că e despre mai mult de-atât. E despre oameni, în totalitatea lor fabuloasă. Da, avem de toate, dar nu ca să bifăm ceva ci pentru că așa arată realitatea . Multiculturalitate în toată splendoarea ei, nu pentru a mulțumi sau pentru a fi în ton cu timpurile ci pentru că ăsta e adevărul. O lume fantastică în care a fi la fel, a respecta un tipar, a încerca să fii „normal” e un pericol pentru că nu așa funcționează oamenii . Suntem diferiți și e splendid să fie așa, acesta e unul din mesajele cărții și e absolut perfect. Însă nu despre asta e cartea. Acțiunea, povestea, lupta dintre Districte și Dușman, motivațiile fiecăruia, felul cum funcționează lumea asta fabuloasă și fascinantă, acestea sunt punctul central al romanului. Încă din primul capitol, ești aruncat direct într-o lume în care luptele se poartă nu cu arme, ci cu concepte, în care New York-ul e viu și minunat și știe să se bată, în care Dușmanul a schimbat o tactică veche de milenii pentru a purta o luptă mai subtilă, dar mai periculoasă. E o aventură fascinantă, și deși poate fi citit și ca un roman de sine stătător, e începutul unei serii de care m-am îndrăgostit de la prima propoziție: Cânt orașul. Și vă invit și pe voi să descoperiți Orașul chiar acum, deoarece primul capitol e de fapt care sper să vă captiveze. În plus, după ce citiți cartea, vă recomand de 15 minute cu autoarea în care povestește mai multe despre o parte din detaliile cărții (e ușor spoilerish, așa că ascultați-l după ce citiți romanul) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2022/2/recenzie-sanatoriul,"Cred că fiecare articol pe care îl scriu despre o carte mystery & thriller începe cu mine explicând că nu prea citesc romane de acest fel. Însă în ultimul timp îmi trec prin mână măcar câteva pe an, așa că se poate spune că nu mai sunt chiar un cititor nou al genului. Ba chiar am început să mă prind de diverse șmecherii, uneori chiar mai devreme decât voia autorul să le dezvăluie, așa că mi se pare că devin un piiic mai bună la „întrecerea” dintre un cititor și un scriitor atunci când vine vorba de dezlegat mistere. Iar Sanatoriul vine nu cu unul, ci cu mai multe mistere captivante și mă pot lăuda cu faptul că măcar pe unul dintre ele l-am dezlegat (chestie care mi-a plăcut enorm, una din cele cinci steluțe ale romanului e fix pentru că m-am simțit genial când m-am prins) . Hotelul Le Sommet a fost, la origini, un sanatoriu pentru bolnavii de tuberculoză. Lăsat în paragină, a fost renovat, însă nu fără peripeții: cu câțiva ani în urmă, a dispărut unul dintre cei doi parteneri de afaceri care au decis să transforme vechiul sanatoriu într-o destinație de lux. Totuși, nu bărbatul dispărut îi dă fiori lui Elin, ci faptul că vizita ei la hotel înseamnă reîntâlnirea cu fratele pe care încă nu știe cum să-l confrunte. În plus, atmosfera clinică a locului, geamurile imense și furtunile de zăpadă o fac să se simtă mult prea expusă. Însă atunci când logodnica fratelui ei dispare și poliția elvețiană nu poate ajunge la hotel din cauza avalanșelor, Elin trebuie să preia controlul situației și să-și reia munca de detectiv, fie că-și dorește sau nu asta. Ceea ce face cel mai bine Sarah Pearse în e să construiască o atmosferă extrem de contrastantă, care îți ține creierul mereu în alertă. La prima vedere, totul e frumos: un hotel cu design minimalist, ferestre largi și peisaje superbe. Însă presărate prin hotel sunt detalii (un pic sinistre uneori) care amintesc de sanatoriu, așa că protagonista nu se poate relaxa cu adevărat, iar zăpada și ferestrele dau un aer rece, de vulnerabilitate. Nimic nu e confortabil sau cozy, simți trecutul la fiecare pas. La fel de captivantă e și acțiunea: se tot întâmplă lucruri care te aruncă pe o mulțime de piste, dar nimic nu e ceea ce pare nici măcar după ce începi să înțelegi lucrurile. După fiecare colț e câte-o răsturnare de situație și am început să bănuiesc cele mai nevinovate personaje, cu alibi-uri beton, tocmai pentru că mi se părea că trebuie să fie un făptaș cât mai improbabil. Nici așa n-am avut dreptate, însă. Totuși, pe lângă crimele din hotelul, Elin are și propriile mistere de dezlegat: primul ei contact cu o moarte misterioasă, pe care încă n-a reușit s-o rezolve. Cazul lui Sam o bântuie mai tare decât fantomele trecutului sanatoriului, însă acolo am avut o sclipire de inspirație și am ghicit care urma să fie rezolvarea. Că tot am pomenit-o pe Elin, mi-a plăcut enorm de ea la început, am apreciat felul în care autoarea i-a conturat trecutul, personalitatea și obsesiile, însă după jumătatea cărții ia niște decizii… hai să le zicem naive. Știți filmele horror la care strigi la personaje să nu facă un anumit lucru? Cam așa am strigat și eu la Elin. Însă în ciuda naivității sale, mi-ar plăcea s-o urmăresc și în alte aventuri, mai ales că stilul autoarei e foarte alert, cu capitole scurte, care te țin lipit de poveste. De obicei nu observ sau nu mă afectează lungimea capitolelor, însă de data asta am remarcat și m-a fascinat modul în care nu simțeam când trec paginile. Nu cred că e un capitol mai lung de zece pagini și totuși au zburat atât de repede că am terminat cartea mult mai repede decât mă așteptam. Așadar, dacă vă plac poveștile care vă provoacă să le găsiți rezolvarea înainte să v-o dezvăluie autorul, vă recomand cu mare drag Și pentru că pe Instagram e în desfășurare un instatour cu această carte, găsiți pe pagina mea, unde puteți câștiga unul din cele trei exemplare puse la bătaie. Și vă puteți încerca norocul și pe la colegii de tur: Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2020/10/blogtour-piranesi-susanna-clarke,"Abia așteptam să-mi vină rândul să vă povestesc despre în cadrul blogtour -ului organizat de editura Nemira, deoarece între mine și roman a fost dragoste de la primele pagini. Povestea este spusă de Piranesi (care nu crede că acesta e numele lui adevărat) , unul dintre locuitorii Casei, un loc infinit și aproape pustiu. De fapt, Piranesi a mai întâlnit o singură altă persoană vie: pe Omul Celălalt, prietenul cu care se întâlnește săptămânal ca să schimbe informații despre Casă, amândoi fiind interesați de Cunoaștere. Însă nimic nu e ceea ce pare, iar Casa ascunde multe secrete. Nu vreau să vă spun prea multe despre roman pentru că e genul de poveste care devine din ce în ce mai captivantă pagină cu pagină. Și mare parte din plăcerea lecturii e să descoperi chiar tu detaliile, pe măsură ce ele ies la iveală. Însă sunt sigură că atmosfera o să vă fascineze de la primele pagini, deoarece e o carte scrisă într-un stil minunat, ca un vis ciudat, dar din care parcă nu prea vrei să te trezești pentru că preferi să-i deslușești misterele. Și exact ca un vis, pe alocuri cartea pare foarte ciudată, dar exact asta m-a prins la ea și cred că e perfectă pentru orice iubitor al romanelor fantasy care au un aer straniu, dar fascinant. Ca să vedeți la ce mă refer când vorbesc despre atmosfera misterioasă, vă las mai jos unul dintre capitolele mele preferate din prima parte a romanului. Dacă vă place, vă invit și pe , unde organizez un pentru cei care vor să-l cunoască pe Piranesi ;) Notă din a Șaptesprezecea Zi a celei de‑a Cincea Luni din Anul în care Albatrosul a venit în Sălile de Sud‑Vest Scriu în caietele mele ceea ce observ. Fac asta din două motive. Primul este că scrisul creează obiceiul preciziei și al meticulozității. Al doilea este pentru a conserva orice cunoștințe aș avea eu pentru tine, a Șaisprezecea Persoană. Îmi țin caietele într‑o geantă de poștaș din piele maro; geanta este în general păstrată într‑un loc gol din spatele Statuii unui Înger prins într‑o Tufă de Trandafiri, în colțul de Nord‑Est al celei de‑a Doua Săli de Nord. Tot acolo îmi păstrez și ceasul de care am nevoie marțea și vinerea când merg să mă întâlnesc cu Omul Celălalt la ora 10. (În celelalte zile încerc să nu iau ceasul cu mine de teamă ca Apa Mării să nu ajungă înăuntru și să deterioreze mecanismul.) Unul dintre caiete este Tabelul Fluxurilor. În el înscriu Momentul și Volumul Fluxurilor și Refluxurilor și fac calcule privind următoarele Fluxuri. Un alt caiet este Catalogul Statuilor. În altele țin Jurnalul în care îmi notez gândurile și amintirile și țin evidența zilelor. Până acum Jurnalul meu a umplut nouă caiete; acesta este al zecelea. Toate sunt numerotate și majoritatea au etichete cu datele la care se referă. Nr. 1 are eticheta decembrie 2011–iunie 2012 . Nr. 2 are eticheta iunie 2012–noiembrie 2012 . Nr. 3 a fost inițial etichetat noiembrie 2012 , dar am tăiat la un moment dat și am reetichetat A Treizecea Zi a celei de‑a Douăsprezecea Luni din Anul Plânsului și Vaietului, până la a Patra Zi a celei de‑a Șaptea Luni din Anul în care am descoperit Sălile de Coral . Atât Nr. 2, cât și Nr. 3 au spații de unde filele au fost înlăturate cu violență. Acest fapt m‑a nedumerit și am încercat să‑mi imaginez cine ar fi putut să facă asta, dar nu am ajuns încă la o concluzie. Nr. 4 are eticheta A Zecea Zi a celei de‑a Șaptea Luni din Anul în care am descoperit Sălile de Coral, până la a Noua Zi acelei de‑a Patra Luni din Anul în care am numit Constelațiile . Nr. 5 are eticheta A Cincisprezecea Zi a celei de‑a Patra Luni din Anul în care am numit Constelațiile, până la A Treizecea Zi a celei de‑a Noua Luni din Anul în care am numărat și am numit Morții . Nr. 6 are eticheta Prima Zi a celei de‑a Zecea Luni din Anul în care am numărat și am numit Morții, până la A Paisprezecea Zi a celei de‑a Doua Luni din Anul în care Tavanele din Sălile a Douăzecea și a Douăzeci și Una de Nord‑Est s‑au prăbușit . Nr. 7 are eticheta A Șaptesprezecea Zi a celei de‑a Doua Luni din Anul în care Tavanele din Sălile a Douăzecea și a Douăzeci și Una de Nord‑Est s‑au prăbușit, până la ultima zi a aceluiași an . Nr. 8 are eticheta Prima Zi a Anului în care am călătorit până la a Nouă Sute Șaizecea Sală de Vest, până la a Cincisprezecea Zi a celei de‑a Zecea Luni a aceluiași an . Nr. 9 are eticheta A șaisprezecea Zi a Celei de‑a Zecea Luni din Anul în care am călătorit până la a Nouă Sute Șaizecea Sală de Vest, până la a Patra Zi a celei de‑a Cincea Luni din Anul în care Albatrosul a venit în Sălile de Sud‑Vest . Acest Jurnal (Nr. 10) a început în a Cincea Zi Din cea de‑a Cincea Lună a Anului în care Albatrosul a venit în Sălile de Sud‑Vest. Unul dintre inconvenientele ținerii unui jurnal este dificultatea de a regăsi notele importante, de aceea obișnuiesc să păstrez un caiet care este indexul tuturor celorlalte. În acest caiet am alocat un anumit număr de pagini fiecărei litere din alfabet (mai multe pagini pentru literele comune, ca A și C,mai puține pentru literele care apar mai puțin frecvent, de exemplu Q și X). La fiecare literă înșir notele după subiect și în care Jurnal pot fi acestea găsite. Recitind ceea ce tocmai am scris, mi‑am dat seama de ceva. Am folosit două sisteme pentru numerotarea anilor. Cum de nu am remarcat asta mai înainte? Mă fac vinovat de neglijență. Este nevoie de doar un singur sistem de numerotare. Două provoacă confuzie, nesiguranță, îndoială și zăpăceală. (Și este și neplăcut din punct de vedere estetic.) Conform primului sistem numisem doi ani 2011 și 2012. Acest lucru mi se pare extrem de prozaic. De asemenea, nu‑mi pot aminti ce s‑a petrecut acum două mii de ani care să mă facă să consider acel an drept un punct bun de plecare. Conform celui de‑al doilea sistem, am dat anilor nume ca „Anul în care am numit Constelațiile“ sau „Anul în care am numărat și am numit Morții“. Îmi place mai mult acesta. Dă fiecărui an un caracter propriu. Acesta este sistemul pe care îl voi folosi de acum încolo. Dacă vreți să citiți mai multe fragmente, vă invit pe celelalte bloguri participante la blogtour. Până acum, au apărut capitole din roman pe și . Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2015/01/leapsa-2014-review.html,"E al treilea an la rând în care aleg să fac o sinteză a anului care tocmai s-a încheiat sub forma unei lepșe, așa că se poate spune că a devenit un fel de tradiție. Așadar, anul acesta avem 14 întrebări, plus clasicul bonus: 1) Care este cea mai fericită amintire din anul 2014? Ziua de 11 iulie 2014, când am participat la decernarea premiilor Vladimir Colin . A fost una din zilele în care am avut ocazia să cunosc niște oameni faini, dar mai mult ca oricând, mi s-au oferit niște oportunități în acea zi și încrederea mea în mine și în ceea ce fac din ipostaza de blogger a atins niște cote astronomice. 2) Care e cel mai trist lucru care ţi s-a întâmplat anul trecut? Ăă... faptul că trebuie să stau să mă gândesc la asta e un semn bun, nu? Cred că cel mai trist lucru a fost faptul că în prima jumătate a anului trecut am avut atât de puțin timp pentru mine pe plan personal încât primele luni din 2014 sunt un fel de ceață, am mari dubii cu privire la ce am făcut (pe lângă facultate) în tot acel timp. Oh, well , am recuperat din plin în restul anului :) 3) Care este cuvântul care rezumă cel mai bine anul care abia s-a încheiat? Evoluție sau creștere sau ceva pe-acolo pentru că dacă mă gândesc cine eram la începutul anului și cine sunt acum, văd cu ochiul liber diferența, ceea ce mă bucură enorm pentru că îmi place cine am devenit. 4) Ce dorinţă ţi s-a împlinit anul trecut? Numai una? Am o listă întreagă de lucruri pe care mi le doream și care au devenit realitate, în foarte multe cazuri fiind implicată și o doză serioasă de noroc. Cel mai încântată cred că sunt de faptul că am reușit să stau de vorbă cu câțiva oameni pe care chiar îmi doream să-i cunosc (sau mai bine zis ca ei să mă cunoască) suficient cât să avem niște conversații memorabile. 5) Care este realizarea pe care nu vrei s-o uiţi? Din nou ar fi multe de spus aici, dar sunt foarte mândră de faptul că acum un an abia începeam să scriu cu diacritice și blestemam tastatura de cel puțin cinci ori pe minut, pe când acum mi-a cam intrat în reflex. Nu scriu fără să mă uit la tastatură (nu făceam asta nici înainte oricum) , dar acum le găsesc la fel de repede cum găsesc orice altă literă! 6) Câte cărţi ai citit anul trecut? Fix 60. Mai puțin ca în alți ani, dar suficient de mult cât să mă simt confortabil. 7) Care a fost cea mai bună carte citită în 2014? Mda, de ce naibii nu modific eu întrebarea asta? Acum doi ani am putut alege una, anul trecut a trebuit să numesc două, anul ăsta vor fi trei. N-are sens să-mi motivez alegerile, fiind vorba de la creme de la creme din punctul meu de vedere, criteriile nu mai țin de poveste, stil, idei, etc. ci strict de sentimentele mele despre aceste cărți. Știți cum se spune, că „nu e nimic personal”? Aici e exact pe dos, e foarte, foarte personal: de Flavius Ardelean, Golem 14 de Stanislaw Lem de Eugen Cadaru. 8) Dar autorul care te-a impresionat cel mai mult? De obicei îmi plăcea să profit de întrebarea asta ca să mai strecor o parte din cărțile care mi-au plăcut, pentru că oricâte enumăr la punctul de mai sus, nu sunt de-ajuns. Dar de data asta trebuie să-l nominalizez pe Stanislaw Lem, pentru că încă am mari dificultăți în a accepta că Golem 14 e scris de o ființă umană și că nu povestește niște întâmplări adevărate. 9) Care e cel mai frumos citat pe care l-ai descoperit anul trecut? Ca să trișez puțin, nu e un singur citat, ci o combinație de două citate, despre care am povestit mai multe . Și dacă ar fi să joc cinstit și să aleg un singur citat, ar fi acesta: „Se uită în jur, căutând locul în care să sape o ieșire, să slăbească fortăreața de beton-armat, să se facă auzit. Își lipi palmele de zidurile surpate și începu să tragă și să împingă, să mute și să măture, să ridice și să arunce. În jurul lui se lăsa noaptea, dar el nu știa, nu vedea, nu simțea, el săpa și lupta cu molozul, neobosit, om.” - Flavius Ardelean - - Editura Herg Benet 10) Care carte citită anul trecut ţi-a displăcut/te-a dezamăgit cel mai tare? Îmi place faptul că, uitându-mă printre cărțile citite anul trecut, am găsit foarte puține care să mi se fi părut doar „ok”. Majoritatea chiar mi-au plăcut mult și asta înseamnă că încep să descopăr ce îmi place cu adevărat și că încep să-mi dau seama mai repede ce nu e genul meu, la timp ca să evit acele cărți. Tocmai de aceea nu voi nominaliza o carte care mi-a displăcut, ci una care m-a dezamăgit: . Mă așteptam de la o „carte-cult” să mă miște măcar puțin. N-a reușit să-mi clintească un milimetru de suflet. 11) Care este cel mai bun film pe care l-ai văzut în 2014? . Are o premiză complet eronată, dar ce face cu ea mi-a plăcut enorm. În plus, a fost un film cu punct culminant adevărat, ceea ce n-am mai văzut de mult. Loved it :) 12) Care este cea mai frumoasă melodie pe care ai descoperit-o în 2014? Tot Josh Groban e highlight -ul acestui an, cu o melodie superbă pe care am descoperit-o acum câteva săptămâni: 13) Regreţi ceva de anul trecut? S-a ivit la un moment dat o oportunitate interesantă despre care am crezut atunci că fusese o glumă, așa că am depășit momentul, dar încep să mă întreb dacă era sau nu serioasă. Dacă ar fi fost, mi-ar fi plăcut să profit de ea, dar acum cred ar fi fost doar o experiență plăcută, pentru că era doar un mic pas pe un drum care pentru mine nu duce nicăieri. 14) Ce ai învăţat din experienţa adunată în anul care s-a încheiat? Să am curajul să vorbesc, să spun ceea ce cred indiferent cum mi se pare că sună, pentru că dacă în spatele cuvintelor e sinceritate, o să se simtă. Mă refer aici la curajul de a le spune oamenilor pe care îi admir ce cred, eu de obicei nu făceam asta pentru că mi se părea că sună pupincurist. Acum știu că nu e cazul :) Bonus: 15) Scrie o dorinţă pentru anul 2015. Oricât de răsuflat ar suna, îmi doresc ca anul care vine să fie cel puțin la fel de bun ca 2014, pentru că 2014 a fost awesome din atât de multe puncte de vedere. Ca să fie și ceva concret, îmi doresc să reușesc să rămân afară din carapacea în care mi-am petrecut anii trecuți, pentru că e frumos afară :) Invit pe toată lumea să preia această listă de întrebări, dar în mod deosebit voi nominaliza câțiva bloggeri: , , , , , , . Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2015/12/leapsa-2015-review.html,"De obicei, postam tradiționala leapșă-review pe 1 ianuarie, însă anul acesta am decis să mă sincronizez cu toate articolele din blogosferă care vorbesc despre anul care se încheie. În același timp, am ales să nu mai cresc numărul de întrebări, mai ales că am observat în lepșele de anul acesta că majoritatea au sub 10 întrebări. Prin urmare, cred că 15 sunt de ajuns. Așadar, cam așa a fost anul meu, pe scurt: 1) Care este cea mai fericită amintire din anul 2015? Anul acesta, din păcate, am reușit să ajung la munte o singură zi, când am urcat pe Cheile Turzii. Apoi am decis să nu ne întoarcem tot prin chei, ci am urcat pieptiș muntele. A fost horror, panta era imposibil de abruptă (pentru mine, pentru alții probabil n-a fost mare lucru) însă o dată ce s-a terminat urcușul, mi-am dat seama că a meritat, pentru că peisajul era incredibil. În momentul acela, m-am simțit mai vie ca niciodată, așa că rămâne amintirea mea preferată din anul acesta :) 2) Care e cel mai trist lucru care ţi s-a întâmplat în anul care s-a încheiat? Faptul că mi-am dat seama că nu le pot face pe toate. E un răspuns ciudat, știu, dar am avut niște zile, mai ales vara asta, când am vrut să dau 110% și la proiectul la care lucram, și într-o relație aflată la început, și la citit, și pe blog, și la bazin și, peste toate astea, să fiu și prezentă acasă, petrecând timp cu familia. Și să și dorm. În final, deși am reușit să jonglez acceptabil cu toate, tot am avut senzația că am făcut lucrurile cu jumătate de măsură. Totuși, am înțeles că nu pot face totul perfect și realizarea acestui lucru m-a cam întristat. 3) Care este cuvântul care rezumă cel mai bine anul 2015? Început . Am avut senzația că abia anul acesta am reușit să-mi încep procesul de maturizare, am început să înțeleg cam ce presupune viața de adult. Nu pot spune că-mi place, aș prefera să mai amân responsabilitățile vreo... 60-70 de ani? Dar, ca să închei răspunsul pe un ton optimist, tot anul acesta am început și niște chestii faine. 4) Ce dorinţă ţi s-a împlinit în 2015? Well , am avut o singură dorință pentru anul acesta, și anume să fie mai fain ca 2014. Totuși, a fost un roller-coaster , a avut perioade oribile și perioade minunate, alternând între ele, uneori chiar în cursul aceleiași zile. Însă, trăgând linie la final, a fost un an minunat, așa că da, dorința s-a împlinit. 5) Care este realizarea pe care nu vrei s-o uiţi? M-am apucat de înot! Am învățat să înot prin copilărie, când mergeam în fiecare vară la bazin măcar două săptămâni. N-am mai fost de ani de zile, însă anul acesta mi-am reluat obiceiul și am înotat aproape trei luni, adică o parte din vară și puțin din toamnă. Și deși nu mi-am reînnoit abonamentul în ultimele luni, mi-am propus să-mi reiau obiceiul în 2016, imediat ce o să-mi permită timpul. Senzația de plutire e prea faină ca să mai las să se scurgă ani de zile până să intru iar într-un bazin. 6) Câte cărţi ai citit în 2015? Pfff... 44, acum o citesc pe a 45-a (o să-o termin până la finalul anului) . Și sunt foarte, foarte dezamăgită din cauza asta. Ținta mea pentru fiecare an este de minim 50 de cărți, ceea ce înseamnă aproape un volum pe săptămână. Până acum, am depășit acest număr în fiecare an, mai puțin acum. Bine, nu citesc pentru a strânge un anumit număr la final de an, citesc de plăcere, însă tristețea vine din faptul că îmi place enorm să citesc și anul acesta n-am reușit s-o fac suficient. Dar sper să nu se mai repete și având în vedere cât de tare mă deranjează chestia asta, probabil anul viitor o să mă ambiționez și o să sar de 50. 7) Dintre ele, care a fost cea mai bună carte citită? În fiecare an mă enervează întrebarea asta, dar anul acesta mi-e mai ușor pentru că am citit , care m-a făcut să exclam încă de la primele pagini că e cea mai bună carte pe care am citit-o anul acesta. Și deși asta se întâmpla în aprilie, n-am mai exclamat asta despre nicio carte de atunci încoace. Prin urmare, câștigă. 8) Dar autorul care te-a impresionat cel mai mult? Dan Rădoiu. Citind atât , cât și Case cu dinți și alte povestiri semnate de el și publicate online, nu am putut să nu fiu fascinată de versatilitatea stilurilor abordate, de cât de ușor jonglează cu idei, personaje, perspective. Foarte, foarte fain! 9) Care e cel mai frumos citat pe care l-ai descoperit în 2015? Primul care îmi vine în minte e un citat din , cel care m-a făcut s-o numesc cartea anului, dar asta doar pentru că abia am scris despre acest roman mai sus. De fapt, citatul are mai mult o însemnătate personală, așa că, după ce m-am mai uitat puțin pe lista romanelor citite anul trecut, am ales un citat care m-a mișcat atât de tare încât am simțit nevoia unei pauze de lectură în care să-l diger: „Uităm ușor, pentru că ne e mai comod, ca să ne protejăm de lucruri care ne dor foarte tare și care altfel ne-ar sparge din interior în mii de bucăți. Care altfel ne-ar distruge într-o clipă, fără să fim pregătiți. De aceea îmi place mie să dorm. În somn poți să te recompui pe tine, cel spart, dar fără să te deranjeze când te trezești și ai uitat ce ai făcut din tine.” - © Alexandru Voicescu - - Editura Herg Benet 10) Care carte citită în 2015 ţi-a displăcut/te-a dezamăgit cel mai tare? Magicienii de Lev Grossman. M-a deranjat puțin stilul, care mi s-a părut foarte distant, ca și cum naratorului nu i-ar fi păsat cu adevărat de nimic. Dar aș fi putut trece peste asta dacă romanul nu mi s-ar fi părut o combinație nereușită între Harry Potter și Cronicile din Narnia . Și chiar dacă în primul caz, similaritățile cu Harry Potter nu sunt deranjate, pentru că autorul își aduce propria originalitate în amestec, în cazul al doilea, Filory = Narnia + funcția de replace din Word. Aslan nu e leu, e doi berbeci, dar cu un rol identic. În tărâmul de tranziție dintre lumi nu sunt bălți, sunt fântâni, dar funcționează la fel. În acel tărâm nu se ajunge cu inele, ci cu nasturi, dar în rest, nu e nicio diferență. Și aș putea continua până la epuizare, dar n-are sens. Oricum, pentru un iubitor al Cronicilor din Narnia , am fost dezamăgită, mai ales că speram că povestea se îndreaptă într-o anumită direcție, că vrea să dea o lecție (cu care nici măcar nu eram de acord, dar avea un sens) , dar finalul dărâmă până și asta... Și totuși, chiar dacă am fost atât de nemulțumită, am să-mi iau volumul 2 și am să-l citesc, pentru că a existat ceva la carte, un je ne sais quoi care să mă determine să-i acord seriei o a doua șansa. 11) Care este cel mai bun film pe care l-ai văzut în 2015? Nu vreau să aleg între Ex-Machina și Marțianul , dar pe primul l-am văzut de două ori în mai puțin de o lună, atât de mult mi-a plăcut. Și e cu roboți, ceea ce bate puțin planeta Marte. Dar doar puțin, la naiba, Matt Damon a fost genial în filmul lui... 12) Care este cea mai frumoasă melodie pe care ai descoperit-o în 2015? Știu, știu, cântecul e din 2014... Eu l-am descoperit anul acesta și are o însemnătate foarte specială. Cine știe, cunoaște ;) Bine, probabil cine știe nu va citi acest articol prea curând (sau niciodată), dar tot iubesc melodia asta :) 13) Regreţi ceva ce (nu) s-a întâmplat în 2015? Că n-am învățat încă să spun „nu”, acel „nu” adevărat, spus cu convingere. Și că motivul pentru care nu știu să spun acel „nu” este că încă mi-e teamă că voi rata oportunități și am să regret mai târziu. Presupun că am descoperit că am mai puțin curaj decât credeam, așa că anul viitor voi încerca să mai lucrez la capitolul ăsta & grow a pair . 14) Ce ai învăţat din experienţa adunată în anul care s-a încheiat? Că nu le pot face pe toate și că nu pot spune nu? Nu, de fapt am învățat că uneori, trebuie doar să închizi ochii, să sari în gol și apoi să-i deschizi și să te bucuri de zbor. Pentru că, într-un fel foarte metaforic, viața e ca în desenele animate: dacă nu crezi că o să cazi, poți merge prin aer. Sau, cel puțin, așa îmi place mie să văd lucrurile. 15) Scrie o dorinţă pentru anul 2016. Pe lângă tot ce am menționat mai sus, cum ar fi să citesc mai mult sau să învăț să am mai mult curaj, o dorință pe bune, una adevărată, este ca într-o zi, nu știu când și oricum nu contează când, să mă sui într-un tren și să merg într-un oraș în care n-am mai fost până acum și să-l vizitez pur și simplu. Poate, în funcție de finanțe, chiar să pot sta o noapte acolo, ca să-mi pot alege un oraș aflat ceva mai departe de București, dar oricum, vreau să-mi găsesc o zi nebună în care să cumpăr un bilet de tren și să merg undeva, nu contează unde. Invit pe toată lumea să preia această listă de întrebări, dar în mod deosebit voi nominaliza câțiva bloggeri: , , , , , , . Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2019/1/leapsa-2018-review,"Noul an a început de câteva zile și a venit momentul să ies din hibernare. Pentru că 2018 mi s-a părut un an destul de obositor, am ales să profit de concediul de început de an ca să mă relaxez, așa că am încercat să-mi petrec timpul departe de telefon și de laptop. Am revăzut toate cele 8 filme din seria Harry Potter, așa că mi-am reîncărcat bateriile din plin. Totuși, înainte de a privi către 2019, vreau să mă uit la anul care s-a încheiat și să-i fac un mic rezumat. Așa că mai jos am răspuns la deja-tradiționala leapșă de final de an, pe care sper s-o preia și , , și . 1) Câte cărţi ai citit în 2018? Anul trecut am citit doar 52 de cărți, deși mi-ar fi plăcut să ajung la 60. Totuși mi-am propus 50 la început de an și am depășit acest număr, așa că sunt destul de mulțumită. Oricum, așa arată pentru mine. 2) Dintre ele, care au fost cele mai memorabile (în sensul bun)? este de departe cea mai bună carte pe care am citit-o anul trecut. E un SF exact pe gustul meu, are doza aceea de fantastic care te face să te simți ca un copil care descoperă lumea. Și, desigur, totul e combinat cu o serie de circumstanțe care să facă povestea plauzibilă și posibilă din punct de vedere științific. Alte titluri memorabile ar fi: (o distopie genială) , (cel mai bine scris volum colectiv pe care l-am citit vreodată) și (dacă viitorul e predestinat, aș vrea să fie cel descris aici. E suficient de negru cât să fie realist, dar suficient de optimist cât să merite trăit) . 3) Care e cel mai frumos citat pe care l-ai descoperit în 2018? 4) Ce carte citită în 2018 ţi-a displăcut/te-a dezamăgit cel mai tare? Anul trecut am încercat să nu am așteptări prea mari de la cărți. Am vrut să mai ies din zona mea de confort literar, așa că nu mi-am imaginat că fiecare carte citită o să mă impresioneze… și deseori, chiar mi-au plăcut cărțile pe care le-am încercat. Așa că singurele dezamăgiri au fost romanele citite pentru Blogosfera SF&F în prima parte a anului trecut, despre care am scris atunci. Dar chiar și așa, am învățat ceva citind acele romane: doar pentru că o editură pune un titlu în colecția lor de SF nu înseamnă că știu ce presupune un volum SF reușit. Așa că am decis să nu mai experimentez prea tare cu genul meu preferat și să aleg pe cât posibil titluri ale editurilor care mi-au oferit până acum lecturi de calitate. 5) Ai participat la vreun eveniment literar anul trecut (lansare, târg de carte etc)? Dacă da, care a fost preferatul tău? Și anul acesta am participat la toate târgurile, lansările și evenimentele literare la care am putut ajunge. Majoritatea mi-au plăcut mult, așa că mi-e greu să numesc un preferat, dar voi alege cele două ediții de organizate de , unde am avut ocazia să vorbesc cu cititori fantastici pe care abia aștept să-i revăd (și unde am cunoscut-o pe , care e o persoană minunată!) 6) Care este cel mai bun film pe care l-ai văzut în 2018? Am menționat la începutul articolului că am revăzut filmele din seria Harry Potter . La primele 5 m-am uitat în ultimele zile ale anului trecut și mi se par în continuare pur și simplu superbe. Nu perfecte, ci superbe. Dintre filmele apărute anul trecut, voi alege Black Panther și Bohemian Rhapsody . 7) Ce cuvânt rezumă cel mai bine anul 2018 pentru tine? Căutare. După ce am terminat facultatea în 2017, viața mea s-a schimbat complet. De aceea, anul trecut am încercat să-mi caut echilibrul și locul, să-mi pun la punct micile și marile detalii. N-am ajuns la finalul acestei călătorii, dar am făcut câțiva pași destul de importanți pentru mine, așa că deși n-am găsit vreun răspuns, m-am bucurat de procesul de a căuta. 8) E vreun moment de anul trecut pe care nu vrei să-l uiţi? Momente am mereu o mulțime, prinse între paginile jurnalului personal sau în poze păstrate în telefon. Anul acesta am încercat să apreciez mai mult momentele mici, plimbările prin parc, prăjiturile împărțite în doi, zâmbetele, o seară citind împreună, popcornul la filmele văzute de acasă… Pe acestea le remomerez în zilele mai dificile. Totuși, sunt și momente mari: câteva zile petrecute cu sora mea în Londra, excursia de după Crăciun de la Bușteni cu toți cei dragi, întâlnirea cu bloggerii din vinerea Gaudeamusului, ziua petrecută la Therme și participările la și la . 9) Ce dorinţă ţi s-a împlinit în 2018? Mi-am găsit curajul de a merge la psiholog și am descoperit că nu-ți trebuie deloc curaj. Acțiunea asta de a merge să stai de vorbă despre tine cu o persoană specializată e înconjurată de foarte multe prejudecăți de care m-am lovit și eu. Dar în realitate, e doar cea mai bună metodă de a te cunoaște, înțelege și accepta pe tine însuți. Absolut toți avem o grămadă de lucruri în trecutul nostru care ne-au afectat în moduri pe care nu le putem mereu înțelege sau accepta. Un psiholog te ajută să le vezi și să le pricepi. Și a căuta să te descoperi nu e un semn de slăbiciune sau de nebunie, nu e un moft sau un motiv de îndoială. E pur și simplu un semn că vrei să te înțelegi mai bine. 10) Scrie o dorinţă pentru anul 2019. Să-mi cumpăr o bicicletă. Serios, asta vreau să fac anul acesta. Nimic complicat, nimic motivațional, nimic profund. Vreau o bicicletă pliabilă din Decathlon cu care să pot ieși în weekend în parc :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2021/1/leapsa-2020-review,"S-a mai terminat un an, dar nu se simte deloc ca vreun alt revelion de până acum. A fost un an straniu, plin de frică, neliniște, neputință și lipsă de certitudini. A fost un an în care a trebuit să ne distanțăm unii de alții, limitând socializarea la ferestre de zoom, skype, teams și așa mai departe. Și chiar dacă lucrurile nu vor reveni la normal o dată cu finalul anului, mă bucur că 2020 s-a terminat. Inițial, mi-am dorit să-l las de tot în urmă, să nu mai trec prin setul de întrebări de mai jos. Nu de alta, dar partea cea mai faină la o leapșă e s-o dai mai departe. Altfel, e doar un articol ca oricare altul. Și trăgând linie la final de an, pe lângă distanța pe care am simțit-o interacționând mult mai rar cu „my book people”, mi se părea că pe bloguri cam bate vântul (inclusiv aici), că majoritatea celor care scriam despre cărți ne-am cam mutat pe Instagram, unde un story face cât 1000 de cuvinte dintr-un articol de blog, dar dispare fără urmă a doua zi. Însă recitind leapșa de anul trecut, mi-am dat seama că aș putea nominaliza aceiași oameni. Doar pentru că am petrecut prea mult timp în capul meu și prea puțin stând de vorbă cu alții, nu înseamnă că nu mai am cu cine vorbi. Și doar pentru că mulți oameni sunt activi în social media nu înseamnă că „blogurile au murit”. Așadar, lăsând în urmă impresiile greșite din capul meu, mai departe către niște bloggerițe faine, pe care vă invit să le citiți: , , , și . Chiar dacă toate scriem mai rar decât ne-ar plăcea, scriem bine ;) 1) Câte cărţi ai citit în 2020? 2019 a fost un an foarte bun pentru mine din punct de vedere al lecturii (am terminat 70 de cărți) , așa că mi-am propus la început de 2020 să încerc să merg și mai departe și să ajung la 75. Obiectivul meu n-a fost 100% greșit, doar ordinea cifrelor n-a fost cea bună: am citit 57 de cărți anul acesta. Și sunt foarte mândră de asta, chiar dacă n-am ajuns nici pe departe la numărul propus. Însă cu ocazia asta, mi-am dat seama că a-mi seta obiective mari mă stresează mai mult decât să mă motiveze, așa că probabil 2021 va fi un an cu mai puține obiective numerice. 2) Dintre ele, care au fost cele mai memorabile (în sensul bun)? Nu am o singură carte preferată a acestui an, nici măcar nu mai încerc să pretind că aș putea alege una singură. Am să le enumăr pe cele mai faine în ordinea în care le-am citit: am început anul cu ultima parte a seriei și mă bucur atât de tare că am citit în sfârșit superbitățile astea. Am recitit Harry Potter #1 , de data asta în engleză și a fost . Restul anului, m-am bucurat de povestirile scurte din , de aventura Norei din , de explorarea Casei alături de , de magia din și am încheiat anul cu nimeni alta decât N. K. Jemisin și New York-ul ei fenomenal din . 3) Care e cel mai frumos citat pe care l-ai descoperit în 2020?﻿ Poezia asta din : 4) Ce carte citită în 2020 ţi-a displăcut/te-a dezamăgit cel mai tare? Anul acesta chiar a fost fain din punct de vedere al cărților citite, am avut foarte puține volume care nu mi-au plăcut și niciuna nu a fost dezastruoasă. Nominalizez totuși romanul , despre care știam că n-o să-mi placă, dar am vrut să-l citesc pentru a-l putea discuta cu oamenii faini de la . 5) Ai participat la vreun eveniment literar anul trecut (lansare, târg de carte etc)? Dacă da, care a fost preferatul tău? Cine ar fi crezut la finalul lui 2012, când am creat leapșa asta, că va veni o vreme când întrebarea asta va fi un pic… nepotrivită. Totuși, în ciuda pandemiei, au fost o serie de evenimente faine care s-au mutat online, inclusiv clubul de lectură , creat de patru fete tare simpatice din Iași. Mi-am dorit ca anul acesta să reușesc să particip și eu la o ediție, aveam în plan un road-trip către Iași. Dar deși planurile ne-au fost date tuturor peste cap, am reușit să particip chiar de mai multe ori și mi-a plăcut mult fiecare întâlnire ❤. 6) Care este cel mai bun film pe care l-ai văzut în 2020? Mă bucur că am început să notez în jurnal filmele pe care le-am văzut anul acesta, pentru că am tendința să uit când anume am văzut anumite filme. 2020 a fost, pentru mine, anul muzical -urilor, vreo două săptămâni în septembrie nu m-am uitat decât la „filme cântate”. Am văzut în sfârșit La La Land și l-am lăsat să-mi frângă inima de două ori, am revăzut Burlesque și Pitch Perfect. Dar preferatele mele rămân animațiile - am bocit la Onward și la Coco , vi le recomand cu mare drag pe amândouă. PS: la recomandarea , am văzut de curând The Midnight Sky pe Netflix. E un film SF de atmosferă, e foarte lent, dar nu plictisitor, destul de previzibil ca acțiune, dar fascinant prin… senzații. Mi s-a părut un film foarte senzorial, aproape l-am simțit pe piele uneori... Nu prea știu cum să descriu asta, mi se pare mai mult o experiență decât un film în sensul clasic și deși nu cred că e neapărat extraordinar, mie mi-a plăcut. Dacă aveți chef de ceva diferit și nu foarte… hollywoodian, vi-l recomand. 7) Ce cuvânt rezumă cel mai bine anul 2020 pentru tine? Pauză. E un an care ne-a obligat pe toți să ne oprim din multe lucruri, activități și moduri de a gândi. Dar a fost o pauză impusă, nu una luată voluntar și a venit cu multe, multe neliniști și frici la pachet. A fost un an care ne-a învățat cu forța că nu putem controla totul și că lucrurile n-o să se întâmple așa cum vrem noi. Și că mai bine luăm naibii o pauză. De aceea, a fost anul în care am început să învăț cum să iau cu adevărat o pauză. M-am neliniștit și m-am revoltat și am pierdut lucruri și oportunități (nu și oameni, din fericire), dar am învățat și să ies din capul meu, să respir și să mă conectez puțin la momentul prezent, la ceea ce pot controla, la ceea ce e în jurul meu, la ceea ce pot totuși face eu pentru mine ca să-mi fie un pic-piculeț mai bine. E greu și e frustrant și sunt abia la început și nu-mi iese decât rareori. Dar a început să-mi iasă uneori (rareori) și în momentele tensionate sau dificile, când chiar am nevoie de o respirație adâncă și de un mic reset de mentalitate, așa că într-un fel sau altul, începe să funcționeze. 8) E vreun moment de anul trecut pe care nu vrei să-l uiţi? La început de an, milimetric înainte să înceapă problemele, am reușit . Nu mai fusesem în străinătate din 2018 și a fost atât de plăcut să-mi reamintesc cât de fain e să călătorești. Și o să aleg și un moment din mijlocul pandemiei, cel în care mi-am început . E un lucru pe care nu credeam că-l voi face vreodată, nu credeam că mă pot filma și că pot edita ce a ieșit și că pot ajunge să urc un video cu mine pe Internet lună de lună, dar iată că pot :) 9) Ce dorinţă ţi s-a împlinit în 2020? Mi-am dorit multe la final de 2019, dar am bifat foarte puține de-a lungul anului. Am încercat ca pentru 2020 să-mi setez niște obiective cât mai numerice, măsurabile, concrete. Însă am scris și că mi-aș dori „să descopăr lucrurile care mă umplu de energie și să le fac mai des” . Nu știu cât mi-a reușit nici asta, dar în 2020 am început să desenez, să exersez caligrafie, să fac origami, quilling și să mă joc cu pistolul de lipit. Am încercat și să pictez puțin, să creez colaje în jurnal sau să decorez cu câteva desene paginile agendei mele. Rezultatele sunt pe măsura nivelului de amator, dar e ok, nu plănuiesc să fiu artist grafician. Dar am descoperit că orice chestiuță cât de cât creativă pe care o fac e relaxantă și am început să fac astfel de lucruri mai des, cu mai puțină autocritică și cu mai multă plăcere. Și mă bucură tare mult acest lucru. 10) Scrie o dorinţă pentru anul 2021. Să fie plictisitor. Fără evenimente ieșite din comun, fără știri șocante și neașteptate. Să fie plin de liniște și pace. Să ne ofere ocazia să ne revenim puțin, să ne liniștim, odihnim și să ne reîncărcăm bateriile. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2022/12/recenzie-acum-ai-fi-acasa,"De fiecare dată când citesc o carte pentru adolescenți cu o temă foarte serioasă (aici, consumul de droguri) , care e abordată, cred eu, așa cum se cuvine (fără demonizări sau excese, sincer, privind realitatea în față) , mă gândesc cât de mult mi-ar fi plăcut să existe astfel de cărți și când eram eu adolescentă. Chiar dacă finalul e un pic prea american pentru gusturile mele, cred că povestea din e un bun punct de plecare pentru oricine vrea să aibă o discuție serioasă despre dependență. Emory este mezina unei familii în care mereu simte că pur și simplu nu e de-ajuns. Niciodată nu va fi la fel de populară, exuberantă și veselă ca sora ei mai mare, Maddie. Și niciodată nu va fi o „dădacă” suficient de bună pentru fratele ei, Joey, care pare să intre în din ce în ce mai multe belele. Totul culminează cu un accident de mașină în care una dintre colegele lui Emory moare. Nu Emory conducea, dar vina o apasă constant. Nici Joey nu conducea, dar accidentul scoate la iveală dependența lui de droguri. Așa că părinții îl trimit la dezintoxicare și ulterior, când Joey se întoarce acasă, mama lui se asigură că Emory are grijă de fratele ei mai mare. Însă Joey are în față un drum lung și sinuos și oricât de tare ar fi sora lui mai mică supra-responsabilizată, viața are tendința de a nu respecta planurile pe care ți le-ai făcut. Ceea ce apreciez cel mai mult la acest roman și, în general, la cărțile lui Kathleen Glasgow, este faptul că îți arată cât de ușor e ca lucrurile să alunece pe o pantă descendentă. Cum nu o singură decizie evitabilă duce la dezastru, ci e vorba de pași mici și de traume care se adună. Cum drogurile nu sunt această chestie cool pe care ești păcălit s-o încerci de un coleg, ci pot fi pur și simplu un medicament care îți oferă senzația de care aveai nevoie (în engleză, cuvântul drugs se referă atât la medicamente, cât și la droguri și mi se pare foarte potrivit, pentru că deseori limita dintre cele două e cel puțin neclară. Există azi medicamente care pot da dependență, dar sunt necesare. La fel cum heroina, inițial, era și ea un medicament. Se vindea fără rețetă, .) Cum dependența nu e o slăbiciune de caracter și nu se întâmplă doar „unora” care sigur au făcut ceva greșit, ce noi am putea evita. Și cum cele mai bune intenții pot fi inutile în fața realității care nu poate fi negată. Mi-au plăcut și personajele , mi s-au părut bine conturate și credibile. Mai ales într-o care vorbește despre dependență, cred că psihologia personajelor e extrem de importantă și aici e foarte bine subliniată. Alegerile lor au sens în context, și până și traumele copilăriei, deși nu toate numite, sunt vizibile în relația din prezent dintre părinți și copii, dar și dintre cei doi părinți. Niciunul dintre copii nu trebuie să înșiruie durerile cauzate de tatăl absent, se simt în fiecare descriere a felului în care vine acasă târziu, a lipsei vizitelor lui la spital sau pur și simplu în limbajul lui fizic. Mama severă, căreia nu i se pot împărtăși temeri, care nu poate fi luată decât cu binișorul și doar rareori, nu trebuie caracterizată direct, atitudinea ei dură e dedusă imediat din felul în care copiii ei îi cunosc Privirea, cu majusculă. Emory și teama ei de a atrage atenția sunt foarte ușor de înțeles. Acțiunea e destul de liniară: urmărim povestea lui Emory. Mi-a plăcut sincer că avem perspectiva cuiva apropiat lui Joey, mi s-a părut că impactul e mai puternic așa. În plus, asta înseamnă că dependența nu e chiar elementul central al cărții, e doar o parte a poveștii. Una mare, desigur, mai ales pentru că Emory e forțată de împrejurări și de familie să aibă grijă de fratele ei, dar se confruntă și ea cu propriile probleme. Una dintre ele este o mică revoltă la școală, unde elevii au o problemă cu lista de lecturi pentru ora de literatură. Mi-a plăcut enorm acest side plot , deși, fără să dau spoilere, mi se pare că pe termen lung nu s-a schimbat nimic și vina e a profesorului. O mică paranteză: am citit cartea pentru clubul de lectură Storia Book Quest, așa că am avut ocazia să stau de vorbă și cu alți cititori despre roman. Unora li s-a părut că acțiunea e prea aglomerată uneori, că parcă se adună prea multe elemente, prea multe idei. Mie mi-a plăcut, mi s-a părut că seamănă un pic cu viața, cu momentele când lucrurile proaste vin în valuri. Și nu mi s-a părut greu de urmărit, pentru că stilul e suficient de simplu și clar cât să nu fie o lectură dificilă. Greutatea vine din temă și din episoadele dureroase, care mi-au smuls câteva lacrimi pe alocuri. Însă oricât de mult mi-ar fi plăcut , finalul suferă un pic de americăneală, în sensul că, pentru mine, a fost neverosimil. Aș zice chiar neverosimil de fericit, dar au fost cititori la clubul de lectură cărora li s-a părut trist. În orice caz, pentru mine, transformarea aproape peste noapte a unui personaj e cel puțin de necrezut. În plus, au fost și câteva întâmplări care pentru mine nu au sens și nu sunt credibile (ori sunteți bogați și nu vă pasă, ori nu sunteți și e nevoie să lucrați o mie de ore peste program zilnic, you can’t be both) care m-au îndepărtat un pic de poveste. Mi-ar fi plăcut sincer ceva mai puțin optimism și niște terapie. Multă, de fapt, mai ales pentru părinți. Știu că e ușor să judeci din exterior și că ideea cărții e tocmai asta, să nu judecăm atât de dur oamenii pe care viața i-a purtat pe căi care sunt extrem de demonizate astăzi, dar părinții ăștia doi în mod special ar fi trebuit să divorțeze mult înainte să facă copii. Ceea ce, oricât de iritant mi s-a părut pe parcursul lecturii, e și destul de verosimil, totuși :)) În ciuda finalului, recomand cartea oricui vrea să citească o poveste fără exagerări despre cum poate arăta dependența, mai ales pentru cei din jurul persoanei afectate. Cred că poate schimba prejudecăți și mi se pare că e mare nevoie de astfel de povești. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2022/12/jurnal-un-fel-de-retrospectiva,"Vreau să încep cu un sfat: dacă vreți să vă apucați de revizitat amintiri din anul care se încheie curând, nu vă apucați de asta la 1 noaptea, când insomnia bate la ușă. Nu de alta, dar melancolia, dezamăgirea și regretele tind să lovească mai tare când ești singur, e târziu și ai senzația că tot restul universului doarme. Scriu rândurile astea, ai ghicit, la 1 noaptea. Tocmai am terminat de revăzut pozele pe care le-am făcut cu telefonul în luna august și sunt o selecție un pic tristă de poze care îmi trebuiau la job-ul de atunci, intercalate cu poze cu Portocală, pe care i le trimiteam lui Laur cât a fost plecat într-o delegație. În rest, nimic. Nicio carte. Nicio ieșire. Nimic care să sugereze că exista totuși o viață acolo, dincolo de un job cu care acum nu mă mai identific. Ar ieși nițică tristețe la suprafață și în miezul zilei, dacă m-aș uita la aceleași poze alături de oameni dragi. Însă noaptea, sentimentele au altă formă, mai aspră, și au o greutate a lor, pe care întunericul de-afară o face să pară și mai dură. Sau poate e pentru că e iarnă și eu abia acum apuc să-mi scriu jurnalul pentru luna august. Deja jurnalul meu personal e mai mult o colecție de colaje însăilate din poze de pe telefon și din ce amintiri apuc să mai storc din vreun istoric de google calendar (sau o mai întreb pe sora mea, care chiar și-a scris jurnalul la timp, nu ca alții, și care nu m-a constrâns în absolut niciun fel ca să adaug paranteza asta) . Și asta contribuie mult la conștientizarea faptului că a fost un an în care am fost complet deconectată de mine însămi, cu toate planurile, dorințele, obiceiurile și hobby-urile ajunse pe locul doi, trei, douăzeci. În loc să-mi scriu amintirile așa cum îmi place, am foicele pe care am notat câte-o idee ocazional, sperând să nu uit că am trăit totuși ceva anul ăsta. În loc de cutiuțe pline cu proiecte handmade cu care să mă mândresc, am cutii peste cutii de art supplies , colecționate în ture de cumpărături impulsive în care orice lucrușor din magazin mi se părea că ar putea să-mi aducă un strop de serotonină într-o zi, cândva, într-un viitor incert. În loc să adun interacțiuni simpatice cu oameni pasionați de lectură, am adunat poze nepostate pentru că le-a trecut timpul: ce-am cumpărat de la Bookfest în iunie am pozat abia în septembrie, un video inspirat de albumul apărut la final de octombrie zace prin telefon, gata abia la începutul lui decembrie și poza cu ce-am citit în noiembrie își așteaptă rândul la editat, rând care probabil n-o mă mai vină niciodată. Articolul despre cum a fost la Gaudeamus e încă o liniuță mică pe un to-do list prea mare ca să-l mai suport, pe care am preferat să-l ascund mai adânc în telefon. 2022 a fost un an complicat. Dar nu vreau să rămân cu gustul ăsta amărui, scos la suprafață de o lună nefericită și accentuat de ora târzie. 2022 a fost și anul cu cele mai high highs. Am organizat și a fost ge-ni-al! Am început ceea ce credeam că va fi un dream job , care n-a fost să fie, dar unde am învățat extrem de multe despre mine însămi, despre nevoile și dorințele mele, despre cum nu doar că știu să identific ceea ce-mi doresc, dar știu și să cer lucrurile de care am nevoie. A fost anul în care am înțeles că oricât de deconectat de tine însuți ai deveni, dacă faci un pas în spate și respiri adânc, tot ce aveai nevoie e chiar acolo, în cutia ta metaforică de scule, unde se ascund toate resursele pe care uiți că le ai, dar care nu pleacă nicăieri. A fost un an cu luni precum august, cu poze care surprind doar o senzație generală de neîmplinire. Dar a fost anul în care am învățat să las neîmplinirea să mă ghideze, să-mi arate ce-mi lipsește și să încerc apoi să umplu golurile. Încă nu am viața de care am nevoie, încă sunt multe cioburi care trebuie așezate cu grijă înapoi la locul lor și lipite cât să țină, încă sunt multe goluri pentru care nu există niciun ciob, așa că trebuie să inventez unul. Dar e un an care se termină măcar cu senzația unui plan, cu senzația că lucrurile încep să intre pe făgașul lor. E un an de lăsat în urmă, dar și de neuitat. Așa că mă întorc la jurnalul meu, pe care mă încăpățânez să-l aduc la zi și închei provocându-vă să vă amintiți un moment, o întâmplare sau o întreagă lună pe care ați prefera s-o uitați, dar care, de fapt, vine cu o concluzie care merită ținută minte. PS: vine și leapșa tradițională de final de an, dar… la anul (probabil pe 1 sau 2 ianuarie) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2023/1/leapsa-recenzia-lui-2022,"2022 a fost un an dezamăgitor, dar a fost și anul în care mi-am dat voie să fiu dezamăgită. E un sentiment pe care am încercat deseori să-l evit, preferând pe cât posibil să înfrunt viața fără nicio așteptare sau, dacă nu se putea așa, atunci cu pesimism. Pentru că deseori, lucrurile nu ies așa cum îți dorești, planurile pe care ți le faci cu avânt heirupist se prăbușesc sub propria greutate și ori de câte ori ți-ai propune să le faci pe toate, ziua are tot 24 de ore și bateriile tale tot se consumă mai repede decât ți-ai dori. Așa că mi-am dat voie să fiu dezamăgită și am încercat să folosesc sentimentul drept busolă. Ok, nu le pot face pe toate, trist, dar ce regret cel mai tare că n-am făcut? Unde e dezamăgirea aia mare, spre care îmi pot îndrepta resursele în perioada următoare? Așa că 2023 începe cu planuri. Și cu așteptări și speranțe. Și dacă se alege praful de toate, aia e, dezamăgirea e și ea bună la ceva. Dar înainte să înceapă anul, îmi place să mă uit la cel care tocmai s-a încheiat, cu ajutorul care aniversează anul acesta 10 ani. Întrebările n-au fost mereu aceeași, dar leapșa asta a început , pe vremea când încă nu scriam cu diacritice - sorry - și iată că încă îmi place să „recenzez” anul care tocmai a trecut. Dacă vă plac întrebările sau vi se par utile, vă pasez oficial leapșa, preluați-o cum vă place: pe blog, în social media (am făcut niște dacă vă ajută) , în jurnale sau pur și simplu pe o foaie pe care s-o păstrați aproape de-a lungul anului. Și fie ca 2023 să fie mai bun! 1) Câte cărţi ai citit în 2022? Un dezamăgitor 37. Hai, 41, dacă număr și cele patru romane începute și neterminate. Singurul an în care am mai avut sub 50 de cărți citite a fost , și atunci eram în anul doi de facultate (care era considerat cel mai greu) . Și chiar și atunci am citit 45 de cărți. Ca să fie clar, nu cred că numerele astea reprezintă valoarea mea de cititor. Dacă ar scrie acolo 137 nu m-aș simți mai bine sau mai rău pentru că „uite, domne’, ce de cărți am citit, clar tre’ să fiu un om mai cu moț” . Dar numerele astea contează pentru mine și aleg să-mi încep leapșa cu ele de câțiva ani pentru că măsoară totuși ceva: cât timp am reușit să-mi găsesc pentru mine și pasiunile mele. Așa că dezamăgirea nu vine din numărul mic, ci din faptul că îmi confirmă, din nou, că 2022 n-a fost cel mai strălucit an. Dimpotrivă. 2) Dintre ele, care au fost cele mai memorabile (în sensul bun)? Pe partea asta, am avut noroc și am citit cărți cu adevărat faine. Am început anul cu un SF care mi-a pus mintea pe bigudiuri în cel mai bun mod posibil: de Adrian Tchaikovsky. E partea a doua a unei serii, iar volumul 1 are stoc epuizat în limba română, din păcate, dar dacă aveți norocul să-l aveți deja sau îl găsiți prin vreun anticariat, vi-l recomand. Și apoi citiți și continuarea, e ce trebuie, pe mine m-a dat pe spate. Mai departe, cel mai bun Fantasy citit de mine anul acesta este seria , pe care am terminat-o cu toate emoțiile din lume. Nu pot alege între și , sunt absolut splendide amândouă și sper să se traducă și la noi cât mai repede, pentru că Galadriel e pur și simplu minunată. E un fel de Wednesday la Hogwarts, doar că sarcasmul ei mi se pare mult mai simpatic, iar școala ei, de zeci de ori mai interesantă. Și ultima carte din top 3 este primul volum din seria , care e literalmente o colecție de documente, relatări de la fața locului, transcrieri de interviuri și descrieri de imagini surprinse de camerele de securitate de pe niște nave spațiale. Și e în același timp o poveste fascinantă despre oameni și IA, cu o grafică absolut memorabilă, dar care stă în picioare foarte bine și fără toate briz-briz-urile grafice. Tare mi-ar plăcea să văd și seria asta tradusă la noi cât de curând. 3) Ce carte citită în 2022 ţi-a displăcut/te-a dezamăgit cel mai tare? Știu că e o carte extrem de populară și destul de recentă cât să fie pe val, așa că nu dați cu roșii, dar pentru mine, biografia lui Matthew Perry nu a fost ce trebuie. Ca biografie, e extrem de sinceră, pe alocuri aproape brutal de sinceră, dar se vede că el a scris-o (fără vreun ghost writer) pentru că mai ales în ultima treime devine extrem de dezlânată. Adică spre final, reperele temporare aproape dispar și eu una n-am mai putut urmări cum trebuie poveștile lui, tocmai pentru că erau foarte împrăștiate. Ca poveste despre adicție, e nefericită din atât de multe puncte de vedere: omul e prea bogat să fie relatable, e prea prins în propriul ciclu de abuz vs abstinență ca să servească drept exemplu și oscilează prea mult între aroganță și self-deprecation ca măcar să pară self-aware . Și pasajele când vorbește despre femeile din viața lui sunt cel puțin inconfortabile, ca și gluma repetată despre Keanu Reeves (yikes!). Ca fan Friends, există și câteva povești din culisele serialului, dar nu despre asta e vorba în carte - ceea ce e ok, fix asta e ideea, că lumea îl cunoaște pe Chandler, dar nu și pe Matty. Sincer, eu regret că l-am cunoscut. 4) Care e cel mai frumos citat pe care l-ai descoperit în 2022? ﻿ Anul trecut n-am subliniat nimic în vreo carte, așa că vă las ultima parte dintr-o : 5) Ai participat la vreun eveniment literar anul trecut (lansare, târg de carte etc)? Dacă da, care a fost preferatul tău? 2022 e anul când s-au reluat evenimentele offline, așa că am de unde alege, dar preferatul meu e Gaudeamusul de la București, pentru că nu numai că m-am plimbat printre cărți faine și am stat la povești cu oameni și mai faini, dar am și organizat un de care sunt foarte foarte mândră. 6) Care este cel mai bun film pe care l-ai văzut în 2022? Nu prea am văzut filme care să mă impresioneze profund anul acesta. Nici nu mi-a venit să merg la cinema, iar acasă mai mult am revăzut filme care mi-au plăcut în trecut. Dar în 2022 a apărut unul dintre cele mai bune seriale pe care le-am văzut vreodată, atât de bun că l-am văzut deja de trei ori (și eu revăd rareori seriale, cu excepția Gilmore Girls și Friends, la care mă uit anual toamna, respectiv pe final de iarnă) . E vorba despre The Sandman de pe Netflix, un serial ge-ni-al la care am plâns, am plâns iar și am dat replay aproape imediat ce s-a terminat, pentru că mi-era prea drag de tot și de toate ca să fiu pregătită să mă despart de lumea ficțională în care visele au propriul tărâm. În plus, atenția la detalii e spectaculoasă, așa că de fiecare dată am avut lucruri noi pe care să le observ, care mi-au scăpat prima dată. 7) Ce cuvânt rezumă cel mai bine anul 2022 pentru tine? Deconectare. Cred că am explicat destul de clar de ce simt asta . 8) E vreun moment de anul trecut pe care nu vrei să-l uiţi? pe care sunt incredibil de norocoasă și mândră că am putut să i-l iau lui Adrian Tchaikovsky. Nu degeaba mi-a plăcut enorm cartea lui, omul e absolut fascinant. La un moment dat pur și simplu am uitat de mine, stând acolo și ascultându-l, a fost extraordinar. 9) Ce dorinţă ţi s-a împlinit în 2022? Mi-am luat aparat foto ♥ De când am trecut de la un aparat de buzunar la primul smartphone, am renunțat la ideea de aparat foto, mi se părea redundant și nu reușeam să justific prețul unuia. Nici acum nu sunt sigură că am o justificare „solidă”, dar nu mai simt nevoia uneia, așa că mă pot bucura pur și simplu de amatoriceala mea simpatică: 10) Scrie o dorinţă pentru anul 2023. Am scris asta anul trecut, nu mi-a ieșit în 2022, dar încă mi se pare un obiectiv de care am nevoie, așa că îl păstrez și pentru anul acesta: să reușesc să găsesc un echilibru între ce vreau să fac și ce am energie să fac. Și, bonus, s-o conving pe Portocală să stea la mine în brațe mai des (nu e genul foarte iubăreț, preferă să stea lângă mine, nu pe mine, dar uneori, stă în brațe de dragul meu). Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2023/recenzie-film-taximetristi,"Vineri, pe 20 ianuarie, a ieșit în cinematografe filmul . E primul film românesc pe care îl văd în ultimii mulți ani (nu, n-am văzut Teambuilding, ultimul film de la noi pe care l-am văzut a fost „Undeva la Palilula”, un film muuuult prea suprarealist pentru mine; am ieșit din sală extrem de confuză și lecuită de cheful de a încerca lucruri noi măcar vreo câțiva ani) și pentru cineva ca mine, care avea o mie și una de prejudecăți împotriva filmelor românești, a fost exact ce trebuia. Doi taximetriști și o noapte prin București, cam ăsta e rezumatul filmului, foarte pe scurt. Pe de-o parte, îl avem pe Lică, prototipul șmecherașului tare-n gură, care e rasist, misogin și homofob pe față, dar care ajunge repede cu botul pe labe după ce o întâlnește pe Ilinca, soția unui interlop. Celălalt protagonist e Liviu, un pushover care află că nevasta lui, Victoria, vrea să se despartă de el. Cei doi prieteni ne plimbă prin orașul plin de personaje care mai de care mai interesante, dar și prin propriile lor drame și povești de viață. Chiar nu mă așteptam să mă distrez atât de bine. De fapt, așteptările mele erau la nivel de meme : speram să nu mănânce nimeni supă minute bune. Ah, și îmi doream foarte tare să se audă bine, pentru că din experiența mea, nu credeam că pot vedea un film românesc fără subtitrări, nu dacă vreau să aud/înțeleg fiecare cuvânt. Ei, nu doar că n-am văzut nici urmă de supă, doar niște fast-food cinstit, dar am și auzit suficient de bine cât să mă pot distra. M-a mai surprins plăcut și faptul că toți actorii din distribuție de care auzisem și eu sunt folosiți doar episodic - dar foarte fain. Mie Andi Vasluianu mi se pare un tip simpatic, dar personajul lui e tranșant. Micutzu mi se pare un șmecheraș numai bun să fie BFF cu Lică, dar personajul lui e timid - și e credibil. Iar personajul Monicăi Bârlădeanu e… ceva, încă mi-e neclar ce, pare incoerentă și genul care a văzut cam prea multe filme americane, dar de fapt e bine intenționată, cred (I did get some stalker vibes). Apropo de filme americane, cred că eu am văzut prea multe, pentru că au fost cel puțin două faze la care m-am speriat destul de tare că filmul se duce într-o direcție neașteptat de dark - dar de fapt totul era vorbă multă și bravadă din partea personajelor, plus tehnici de filmare pe care le-am tradus eu prost (încerc să nu dau spoilere, dar în secunda aia de liniște de după cut-to-black, mi-am imaginat cele mai nasoale chestii). Revenind la film, credibil mi se pare cel mai bun cuvânt ca să-l descriu: oamenii ăștia chiar vorbesc ca niște oameni adevărați. Dacă aveam mai mult shaky cam , puteai să juri că e filmat cu telefonul într-un taxi real, ceea ce mi se pare foarte greu de făcut. De cele mai multe ori, asta e problema mea principală cu filmele românești: în realitate, nimeni nu vorbește ca în filme. La n-am simțit asta. Acum, de aici pornește și una din problemele mele cu filmul: e clar că au încercat să redea niște prototipuri de persoane reale, dar nu e un film făcut cu inclusivitatea în minte. Spre exemplu, avem un dialog rasist care nu adaugă nimic nici personajului, nici poveștii: Lică e deja antipatic, deja știm că desconsideră pe toată lumea, nu era nevoie de mai mult. Iar anecdota pe care o povestește e fix o anecdotă. Putea lipsi cu ușurință (dacă e cumva vreo referință la vreo scenă din piesa de teatru pe care e bazat filmul, mi-a scăpat) , se simte ca rasism de dragul rasismului. La fel ca scena de la pariuri, care nu adaugă nimic în afară de un pic de reclamă pentru unul din sponsori, o casă de pariuri. Sper sincer că dacă va trece , n-o să mai avem parte de „reprezentare” nici prin filme, decât în contextul unei discuții mai largi despre problemele pe care le creează jocurile de noroc. Pentru că fără partea asta critică, scenele par puse de dragul de a fi acolo, și nu cred că „dragul de ele” e ce ar trebui să răzbată către spectatori. Partea despre comunitatea LGBT e un pic mai nuanțată: avem două scene, una la început și una la final, care oferă sfericitate poveștii lui Lică. E interesant de văzut evoluția lui și la final aproape poți simpatiza cu el… dacă nu faci parte din comunitate și n-ai legături cu ea. Pentru că e clar că în ambele scene, perspectiva luată în calcul nu e cea minoritară. Scene care ar putea fi tratate cu râsete de o parte a publicului devin cel puțin inconfortabile pentru alții. Mie îmi treceau prin cap o mie și una de sfaturi primite despre cum să ai grijă de tine într-un taxi - ține un apel pornit cu o persoană de încredere, nu-ți da sub nicio formă adresa de acasă, nu fii combativ că nu știi ce are omul ăla în portbagaj (degeaba aflăm noi, spectatorii, că sabia aia e doar de decor, inițial nu știi de ce e în stare Lică) . Scena finală poate părea înduioșătoare dacă te concentrezi pe taximetrist, dar altfel insistențele lui, în context, sunt creepy af . Așa că da, pe de-o parte e bine că vedem reprezentare într-un film. Pe de altă parte, mie mi s-a părut genul de reprezentare la care mai e de lucru. Ah, și că tot suntem la triggers , e și o mostră de violență domestică acolo, să fie. Totuși, filmul ridică niște probleme interesante, nu e doar o comedie în care avem personaje rasiste, sexiste și homofobe. Dimpotrivă, de-a lungul filmului ești deseori pus față în față cu niște realități dure despre sărăcie și cum se infiltrează ea în toate aspectele vieții. Dincolo de un tagline legat de șmecheri și papagali, filmul chiar întoarce pe toate fațetele felul în care statutul social îți afectează relațiile, munca, până și visele (scena cu Ilinca și Lică în care discută despre cum visul lui e pentru ea doar un drum la bancomat e dură, memorabilă și n-are cum să te lase indiferent) . E un film fără probleme? Nici pe departe. Dar e un film fain, la care pot merge și cei care urmăresc filme de artă și cei care n-au mai văzut un film românesc de enșpe ani și vor să se distreze. E un film la care râzi, ceea ce e un mare și neașteptat plus, dar la care cazi și pe gânduri, pentru că ridică probleme interesante. E un film la care o să te simți inconfortabil pe alocuri, mai mult sau mai puțin în funcție de propriul background , dar care reușește să prezinte foarte credibil o felie din viața unor . Ceea ce mi se pare mare lucru. PS: bonus points pentru care îți rămâne pe creier - e și potrivită, și foarte catchy . Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2023/4/recenzie-the-world-we-make,"Aproape am publicat articolul ăsta pe 1 aprilie și poate ar fi fost mai potrivit așa, pentru că practic scriu recenzii atât de rar încât ar fi putut fi o păcăleală. Și la ce introducere masivă are, chiar pare că nu e o recenzie. Dar nu-i o glumă, am vrut să vorbesc despre cartea asta și despre duologia din care face parte, pentru că nu numai că mi-au plăcut enorm ambele volume, dar e și o serie pe care o recomand cu mare drag (și am vrut să-mi iau niște timp în plus ca să editez articolul cum se cuvine, așa că n-a fost gata pe 1, oricât de amuzant ar fi fost ). Înainte să trec la recenzie, însă, vreau să fac o paranteză în care explic un pic cum am luat decizia să scriu despre o carte încă netradusă la noi. La cum scriu eu în ultimul timp, sunt convinsă că n-o să fie o paranteză scurtă, așa că dacă vrei să sari direct la partea în care povestesc despre carte, dă un scroll cinstit până la subtitlul Povestea . Dragii babei, când s-a apucat buna voastră să scrie despre cărți pe interneți, era anul 2011 și multe cele lucruri nu erau precum îs azi. În primul rând, nu era chiar așa ușor să faci rost de cărți în engleză. În librării erau puține și erau foarte scumpe, iar în biblioteci nu erau mai deloc. Sigur, în format pdf se găseau cam la fel de ușor ca azi, arrr! and all that jazz , dar nu era nici cinstit, nici ușor să-ți dai seama ce cărți merită citite din marea aia de fișiere (din care sperai să nu iei vreun virus) . În plus, monitoarele n-aveau blue light filter și dark mode , smartphone avea numai cine își permitea (și nici acolo nu aveai vreun mod de a-ți proteja ochii) , iar e-readerele erau și ele scumpe. De audiobooks nici nu putea fi vorba, dincolo de casete cu basme pentru adormit copiii (deși cred că în 2011 erau deja CD-uri. Sunt curioasă dacă au existat și dischete cu povești, în vreo variantă tehnologică intermediară). Pe scurt, cea mai bună soluție și pentru portofel, și pentru ochi, erau cărțile tipărite. Așa că atunci când cineva recomanda câte-o minune de carte în engleză, muream de ciudă, știind că singura șansă s-o citesc și eu era peste niște ani, dacă binevoia vreo editură s-o traducă și dacă o găseam mai apoi la un discount cinstit. Așa că am decis că eu n-o să scriu despre cărți în engleză pe blog, pentru că mi se păreau prea inaccesibile și chiar presupunând că aș fi avut ocazia să cumpăr vreuna, nu voiam să le fac altora în ciudă. Ca să nu mint, am verificat și singura carte netradusă despre care am scris a fost Out of Sight, Out of Time , volumul 5 dintr-o serie despre puștioaice-spioane. La noi apăruseră deja primele patru cărți, iar pe a cincea am găsit-o gratis pe Goodreads, așa că mi s-a părut cinstit s-o citesc și ok s-o recomand, fiind așa ușor disponibilă. e… interesantă. E scrisă în 2012, înainte să încep să scriu cu diacritice, e un pic simpluță, cum e și normal, dar are o mențiune scurtă a mp4-ului meu, pe care am citit cartea la vremea respectivă, ceea ce mi-a trezit multe amintiri despre cât m-am chinuit să convertesc cartea aia într-un format compatibil, ca să pot citi pe sub bancă la orele de Română. Haștag the good old days. În plus, am mai povestit pe blog și despre , o carte pe care eu am citit-o în engleză, dar care fusese deja tradusă, așa că nu mi s-a părut că „trișez”. Însă The World We Make e netradusă și aproape de negăsit pe la noi (când mi-am luat-o eu ebook nu se găsea nicăieri, între timp văd că cei de la Libris, dar e doar formatul hardcover, așa că prețul e totuși prohibitiv) . Teoretic, mi-am încălcat propria regulă. Practic, nu mai trăim în 2011, device-uri sunt peste tot, cărți în engleză la fel și deși prețurile s-au schimbat mult, nici eu nu mai am bugetul unei eleve de liceu. Și nici nu mai am răbdare. Am început anul trecut să citesc în engleză pentru că mi-am dat seama că oricâte cărți necitite aș avea în română, sunt momente când vreau să continui o serie faină care încă nu s-a tradus în totalitate. Sau că sunt autori în care am deja încredere mulțumită editurilor și traducătorilor de la noi, dar care publică lucruri noi pe care nu vreau să le mai aștept. Nu înseamnă că n-o să mai cumpăr traducerile, atunci când o să apară, fie pentru mine și obsesia mea de a avea serii complete în bibliotecă, fie pentru cei dragi care citesc exclusiv în română și cărora abia aștept să le recomand ce-am citit eu în engleză pe kindle. Pe lângă asta, știu că gusturile mele și gusturile multor iubitori de SF&F români pe care îi cunosc nu se potrivesc cu gusturile pieței de carte de la noi. Degeaba mi-ar plăcea mie să se publice Brandon Sanderson pe bandă rulantă, când lumea nu-l citește în română. Aș vrea ca Naomi Novik sau NK Jemisin să fie la fel de populare cum sunt cărțile vedetelor de la televizor, dar realitatea e alta. Așa că o să mă bucur de lucrurile care îmi fac plăcere în engleză, mai ales că acum sunt și mai accesibile, și bugetul meu e mai prietenos ca-n 2011. Spre exemplu, am citit cea mai nouă carte a lui Brandon Sanderson chiar la începutul lui ianuarie, alături de toți fanii care au participat la campania de pe Kickstarter de anul trecut, așa că am trăit lucruri pe care n-aș fi avut cum să le experimentez la lansarea traducerii, peste cine știe câți ani. Și mi-a plăcut atât de mult cartea, că am devorat Calea Regilor în română imediat după. Așa că nu e o renunțare, e o combinație, și e una care o să mă facă un pic mai fericită. Ar fi și aiurea să aleg să citesc doar într-o anumită limbă, pentru că toate lucrurile sunt legate între ele: sunt convinsă că atunci când va apărea The World We Make în română, o să fie mai ușor de găsit și mai accesibilă varianta în engleză. În plus, ador copertele pe care le face Adnan pentru Nemira și sunt tare curioasă ce ar ilustra pentru cartea a doua. Între timp, însă, o să vă povestesc cât de faină e cartea asta și cât de frumos încheie o serie excepțională. New York-ul a devenit un oraș viu. Literalmente tot ceea ce înseamnă New York, de la taxi-urile galbene la agitația străzilor, toate aceste constructe și concepte au devenit o persoană, un avatar care reprezintă orașul. Dar Neek (NYC, cu Y-ul pronunțat „ee”) are și o serie de „ajutoare”: personificări ale districtelor orașului, care au propriile personalități, similare cu zonele geografice și culturale pe care le reprezintă. Dacă în primul volum, Dușmanul a încercat o tactică nouă de a distruge Orașul înainte să se nască, acum strategia lui R’lyeh e mult mai punctuală și are legătură cu „tunderea” copacului Multiversului. De data asta, Neek și ceilalți vor trebui să înțeleagă cum funcționează ramificațiile fiecărei decizii luate de ființele înzestrate cu suficientă creativitate cât să nu respecte un anumit tipar. Mai ales că Dușmanul amenință toate Orașele, folosindu-se chiar ea de creativitatea oamenilor și de politicieni care abia așteaptă să facă New York-ul great again. Pe scurt, nu-mi vine să cred cât de bine m-am simțit citind cartea. Dincolo de obișnuita plăcere de a mă arunca cu totul într-o lume diferită și fascinantă, The World We Make e genul de carte la care am râs, mult, des și cu poftă. Nu-i o carte veselă în sine, tratează niște teme mari și dureroase (unele mai degrabă specifice Statelor Unite, cum e problema sistemică a poliției, altele universale, cum sunt rasismul și îndoctrinarea) , dar autoarea știe să strecoare câte o doză de umor, mai ales cauzat de ridicolul unei situații sau interacțiuni. Și apar multe momente ridicole atunci când vezi cât de stupide par anumite lupte, poziții și idei individuale când la mijloc nu e doar soarta întregului univers, ci și a tuturor ramurilor sale paralele. E un roman care pune în perspectivă lucruri de care ne lovim zi de zi și vine cu o concluzie foarte simplă: diferențele noastre sunt ceea ce contează, ele fac lumea un loc interesant și viața o aventură. Uniformizarea, „normalul”, ștergerea, ascunderea sau distrugerea acestor diferențe, alungarea celor diferiți, acesta e Dușmanul, încercând să ne distrugă. E fascinant să citești o serie în care rasismul e văzut ca mai mult decât frica de necunoscut pe care o întâlnim noi în realitate, ci devine o unealtă care poate distruge sufletul orașelor și, prin extensie, al omenirii. E fascinant să citești o serie plină de personaje extrem de diverse, dar care au totuși un lucru simplu în comun: știu cum e să fii respins. Și cred că, la un anumit nivel, toți am simțit asta, într-o măsură mai mare sau mai mică. Toți ne-am lovit de nedreptate și chiar dacă eu nu voi ști niciodată cum e să fii imigrant în New York și să ți se spună să te întorci înapoi de unde ai venit, știu cum e să fii femeie și la un laborator de la facultate să ți se spună că trebuia să te faci croitoreasă, că n-ai ce căuta acolo, pentru că ești foarte atentă și migăloasă când pui o probă la microscop. E fascinant cum ceea ce căutăm noi, ca oameni, e sentimentul de a aparține, iar ceea ce ne leagă cel mai des e că știm cum e să fii respins. Și e păcat că uităm asta din ce în ce mai des. Trăind mai mult online după o pandemie care ne-a separat, e ușor să pară că ura câștigă. Pare că nimeni nu mai are răbdare să asculte, curiozitatea să cunoască sau interesul să dialogheze. Și pare ușor să alegi o tabără și să privești la alții ca find Alții, cei greșiți, opuși ție, care nu merită nici măcar eticheta de oameni. E mult mai ușor să ai o părere decât să fii deschis la a o cunoaște pe a altora. Însă cartea asta și seria per total îți arată că de fapt magia vine din diferențele noastre. Că omenirea câștigă atunci când fiecare face ce știe el mai bine, chiar dacă asta înseamnă că rezolvă problemele cu un card de credit sau cu niște versuri bine punctate. Pentru mine, experiența de a citi seria asta a fost în primul rând o reamintire a faptului că oamenii care cred că „se insistă prea mult cu diversitatea asta” sunt mai puțini decât pare și că, deseori, părerile lor vin mai ales din frică. Pentru că atunci când ai încercat toată viața să nu faci valuri, să nu atragi atenția, să te camuflezi în turmă, e normal ca diferențele să te sperie. La fel cum lui Ayslin i s-a spus mereu că New York-ul e un loc groaznic, periculos și plin de criminali, și nouă ni s-a spus că anumiți oameni sunt periculoși, că anumite lucruri nu se fac, că „nu-i normal”. Când crești cu proverbe precum „capul plecat sabia nu-l taie”, e normal să te sperie oamenii care își cer drepturile tare și articulat. Insist foarte mult pe tema cărții pentru că nu e deloc complicat să vezi cum Dușmanul e o metaforă pentru inegalitatea sistemică și rasismul din zilele noastre. E simplu de observat paralela dintre politicienii din carte și cei din realitate care incită la ură folosind lozinci simple, dar care o dată analizate, nu pot sta în picioare. Autoarea nu încearcă să ascundă mesajul sub un munte de subtilități și chiar dacă e vorba de un roman fantastic (aș zice că-i urban fantasy, dar Queens vine la pachet cu o doză bună de știință) , e clar că discuția este despre lumea noastră. Totuși, și partea fantastică e fascinantă. E genial să vezi cum ar arăta o lume în care orașele sunt vii, în care luptele magice se poartă cu idei și concepte, în care Multiversul e aproape poetic. Să-ți expui părerile e ușor, dar să spui o poveste captivantă e mult, mult mai greu, însă Jemisin reușește cu brio. Singurul meu regret e legat de o mențiune pe care o face autoarea în mulțumirile de la finalul romanului, unde explică faptul că seria asta trebuia să fie o trilogie, dar pandemia și tensiunile politice reale au luat-o cu mult înaintea imaginației ei, așa că a preferat să încheie înainte să se ajungă și mai departe. E o încheiere superbă, dar e un univers ficțional de care o să-mi fie tare dor, pentru că reușește să ilustreze o lume în care oricât de greu ar fi să empatizezi cu cei din jur, nimeni nu se teme să încerce. Și asta e o lume în care mi-ar plăcea să trăiesc. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2023/5/bookfest-2023,"Săptămâna trecută am petrecut câteva zile înconjurată de cărți și de oameni faini la Romexpo, unde a avut loc o nouă ediție a târgului de carte Bookfest. Tradițional, îmi plăcea să ajung de 3 ori - o dată ca să mă orientez, să stau de vorbă cu oamenii de la edituri și să-mi fac o listă care să se potrivească măcar aproximativ cu bugetul, a doua oară pentru cumpărături și a treia oară pentru lansări, autografe și stat la povești cu cititori și autori - dar anul ăsta n-a fost să fie și am reușit să merg doar miercuri și sâmbătă. Totuși, cele două zile au fost suficiente cât să apuc să revăd o grămadă de oameni dragi (nu pe toți, nu am ajuns prin tot târgul și nici nu m-am nimerit în aceleași zile cu toți oamenii cu care speram să mă întâlnesc) . Chiar dacă am ajuns mai mereu după prânz, tot am apucat să stau la povești cu destul de multă lume, cu care am apucat să discut despre cum se vede piața de carte din postura de cititor. Și-am plecat din târg cu o senzație mai degrabă bitter-sweet . Partea bună e că se citește. E plin de tineri, majoritatea veniți cu o gașcă de prieteni, toți cu plăsuțe de cărți. E plin și de cititori pasionați, care își caută titlurile care îi interesează. E plin și de oameni care vor să ofere cadou cărți. E plin și de autori români care au deja fanii lor consacrați. Și eu am plecat cu plase pline, cu autografe noi și cu un pic de anxietate dată de faptul că am atât de multe cărți pe care vreau să le citesc și habar n-am cu care să încep (așa că n-am mai citit nimic de vreo săptămână, ups) . Dar mă bucur că n-am mai auzit pe nimeni să se plângă că „nu citesc oamenii, dom’ne” (e cam aiurea să te plângi de lipsă de cititori când abia se poate respira în aglomerația unui târg, dar chiar și-așa, anii trecuți mai auzeam comentarii din sfera asta. Anul ăsta n-a fost cazul) Partea proastă e că majoritatea cititorilor cu care am apucat să vorbesc simțim cumva o lipsă de entuziasm. Nu că nu ne mai interesează cărțile, dar parcă anii trecuți veneam la târg foarte hotărâți să plecăm cu un anume titlu. Existau clar niște vedete, era o carte care ne atrăgea acolo. De data asta, mulți am venit mai degrabă pentru oameni, ne căutam unii pe alții prin târg, voiam mai degrabă să stăm de vorbă decât să ne grăbim spre vreun stand sau altul. Nu zic că n-au fost cărți pe care ni le doream, eu una abia așteptam să-mi iau și Cântul lui Ahile - care încă nu e disponibil online, dar voi reveni cu un link când apare pe site-ul editurii. (Plus o mențiune specială pentru și Andreea ( ), care a povestit atât de mult și de fain despre carte asta încât am ajuns să mi-o doresc deși nu e neapărat genul meu. But I did get hyped thanks to her!) . Dar parcă pe vremuri era mai mult entuziasm, mai multe cărți pe care simțeam că e musai să le iau și e musai să le iau de la Bookfest. Poate de vină sunt criza de hârtie și inflația, care au făcut editurile să meargă pe titluri mai degrabă safe , care nu sunt neapărat cele pe care le prefer - de fapt, dacă mă gândesc bine, cărțile mele preferate sunt, în marea lor majoritate, cărți care n-au mers neapărat bine. Nu de alta, dar au trecut patru ani de la apariția în română a ultimului titlu semnat de Sanderson și tot patru ani de când aștept apariția ultimului volum din seria Demon. Maybe I’m the problem here :)) De fapt, poate de vină suntem noi, că am ajuns să preferăm anumite genuri care nu au popularitatea pe care credeam că o au. În ultimii ani, parcă văd din ce în ce mai puțin SF, și se publică mai degrabă reeditări sau titluri vechi. De fapt, de asta m-a și entuziasmat Eversiune , pentru că era ceva nou . Nu vreau să spun că nu se mai publică deloc titluri noi, nu e cazul, chiar avem lansări internaționale și titluri traduse pentru prima dată. Dar par mai rare, mai în umbră, mai degrabă concesii decât priorități. Din nou, s-ar putea să fie de vină gusturile mele pentru cărți care nu sunt foarte bine primite de publicul larg, cărți la care nu se înghesuie decât câțiva omuleți, mult mai puțin decât par dacă privești din bula mea de iubitori de fantastic. Poate e o combinație de factori. Cert e că rezultatul a fost o stare generală de… plafonare, cumva. Din nou, am plecat cu o grămadă de cărți de la Romexpo. Am bifat noutățile care mă atrăgeau (și cărora acum trebuie să le găsesc cumva loc în bibliotecă) . Mi-am golit portofelul similar cu alți ani, nu pot să spun că am rămas cu bani necheltuiți. Și în rest, m-am simțit splendid alături de oameni, nu mai voiam să plec, nu simțeam când trece timpul și parcă durerea de picioare era doar un zumzet de fundal. Cred că e ok să existe evenimente unde mergi mai degrabă pentru (re)întâlnirea cu persoane dragi, e ok că am așteptat cu nerăbdare revederile și nu vreun titlu anume. Nu cred că a fost un Bookfest ratat, nu îmi pare rău că am mers și nu cred că se apropie vreo apocalipsă în care lumea nu va mai citi. Editurile au anunțat top după top de vânzări, lumea era toată numai zâmbete pe la standuri, în ciuda oboselii, deci nu cred că e ceva rău în aer. Business as usual is still business. Așa că închei pe tonul ăsta vag optimist și mă duc să văd dacă reușesc să încep o carte nouă. Chiar am de unde alege. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2023/7/jurnal-10-ani,"Azi se împlinesc 10 ani de când am început să scriu Jurnalul unei cititoare. Ca să parafrazez tricourile-suvenir care au inscripții de genul „ My friend went to New York and all I got is this lousy T-shirt” , după 10 ani, all I got is this lousy confusion. Pe 27 iulie 2013, la două zile după ce am aflat că am intrat la facultate, am transformat blogulețul pe care scriam de vreo doi ani în colțișorul meu virtual de internet: Jurnalul unei cititoare. Urma să fie un jurnal online în care să pot povesti despre ce-am mai citit și pe la ce evenimente m-am mai plimbat în calitate de cititoare. Eram o puștoaică de 19 ani care se considera antisocială, introvertită, cu o doză de „not like other girls” și cu o nevoie serioasă de a avea un parcurs academic de la 10 în sus. Aveam toate motivele să vreau să evadez și toate cărțile cu care s-o pot face. Ironic, îmi lipseau oamenii cu care să stau de vorbă despre ele, dar urma să-i adun eu online, cu ajutorul blogului. Ăsta era planul. De fapt, la 19 ani, aveam o grămadă de idei și de planuri și eram ferm convinsă că știu cum va arăta viața mea peste 10 ani. Urma să termin facultatea, să mă înscriu la master, să am un parcurs academic sclipitor care să-mi deschidă porțile unei grămezi de joburi. Urma să devin un programator neinteresat de management (people, yuck!) care își petrece timpul liber citind și povestind online despre cărți. Vacanțele urma să mi le petrec la mare, în România, cu familia. Urma să am mai multe relații mărunte, să sărut mai mulți broscoi până îmi găsesc prințul, care urma să apară cam în 7-8 ani, ca să avem timp să ne mutăm împreună înainte să împlinesc 30 de ani (aveam eu o idee romanțată la care nu țineam cu dinții, dar care ar fi fost pe gustul adolescentei-eu: pentru că sunt născută pe data de 27, urma ca la 27 de ani să mi se întâmple cele mai faine chestii, inclusiv să-l cunosc pe The One). Și după ce mă mutam cu Făt-Frumos, aveam de gând să-mi iau o pisică gri tigrată, pe care să o cheme Pisică și să vină când o strigăm „pis, pis”. Sincer, dacă eu de la 19 ani m-aș întâlni cu eu de azi și m-aș uita la cum arată viața mea, aș fi extrem de confuză. Parcursul meu academic a fost oricum, numai sclipitor nu. Am descoperit sfântu’ 5 și a fost eliberator. N-am mers la master (și nu, my dear 19 year old self, nu regret nicio clipă) . Am plecat din IT în 2019 - deși m-am întors cu un picioruș anul acesta, dar în niciun caz pe partea de programare, ci fix pe partea de oameni. Nu mai cred că oamenii sunt yuck , ci sunt fix ce am nevoie și cu prieteni încerc să-mi umplu timpul liber. Îmi place să plec în vacanțe în alte țări, să văd alte orașe, alte culturi. Sunt într-o relație în care am aniversat recent 8 ani împreună. Pisica e pe-acolo, dar e portocalie, o cheamă și nu răspunde la „pis, pis” (dar răspunde la numele ei - numai când vrea ea, desigur - lucru de care sunt neașteptat de mândră) . În plus, după mulți ani de lucrat cu mine , mi-am schimbat valorile și modul în care văd lumea. Nu mai cred că viața e o luptă, nu mai cred că există o listă de lucruri care trebuie bifate ca să fii împlinit, nu mai cred în valoarea drumului bătut de alții. Cred că lucrurile bune se obțin în primul rând cu blândețe, cred că împlinirea vine dacă îți găsești tu ce te face fericit, chiar dacă drumul tău nu arată așa cum ar defini alții împlinirea, fericirea, succesul sau orice altceva vor ei să definească pentru tine. E greu să-ți cauți tu drumul, e greu să alegi ce e bine pentru tine, e greu să dai afară oameni din viața ta, mai ales atunci când nu ai mulți to begin with . Dar să trăiești în acord cu tine, să te alegi pe tine, astea sunt lucruri pe care am învățat să le fac după 19 ani. Ca s-o pe Taylor Swift, how can a person know everything at 18 but nothing at 22? La 22 încă nu, dar pe la 24 de ani am început să reînvăț tot ce știam despre cum funcționează lumea. Așa că dacă aș vorbi azi cu persoana care eram acum 10 ani, m-aș lovi de multe din preconcepțiile ei. Și nu cred că am găsi un punct comun nici măcar dacă am vorbi despre blog. La început blogul era evadarea mea, era locul unde puteam să mă descarc și să povestesc despre lucruri care îmi făceau cu adevărat plăcere. Aici puteam să simt că am control atunci când părea că în rest nu am deloc. Aici puteam să creez atunci când credeam că sunt prea logică pentru a fi creativă (separarea aia dintre uman și real care se face în învățământ a fost una din chestiile pe care le-am adoptat ca parte din identitatea mea. Eu eram real , nu uman , deci clar nu pot fi creativă, nu?). Aici puteam să-mi doresc interacțiuni cu alți oameni, pentru că dorința asta nu se bătea cap în cap cu ideea că sunt antisocială, era vorba despre vizualizări, comentarii și unici, iar pe astea era ok să le vreau. Acum, blogul încă e un loc unde povestesc despre cărțile care mi-au făcut plăcere și încă e un loc unde pot să simt că am control când lucrurile o iau puțin razna (am stat săptămâna trecută ore bune să refac ca să și meargă, deși sunt 99% sigură că nimănui nu-i folosește la nimic, mai ales că arhiva de pe bara din dreapta a blogului merge perfect) . Dar existența blogului nu mai e o nevoie, nu mai e singurul loc în care mă pot simți sociabilă, creativă sau amuzantă. Mi-am împăcat realul cu umanul, mi-am dat voie să mă bucur de niște hobby-uri creative, am prieteni cititori cu care dau ture de librării. Încet-încet, în 10 ani am scos lucrurile faine pe care le găseam doar online și le-am mutat în viața de zi cu zi. Și n-am știut ce să mai fac cu blogul. Încă mă regăsesc în eticheta de blogger, dar nu mai am un plan pe 10 ani, nu mai am dorința să ajung la care să mă facă fericită. Încă vreau să vorbesc despre cărți online, încă vreau să mă reapuc de și de . De fapt, planuri am, chiar schițasem acum vreo două săptămâni o idee de „campanie” legată fix de aniversarea de azi. Dar ar fi însemnat două săptămâni aglomerate, pline de alergături și de lucruri făcute la limita timpului și nu e ca și cum lucrez într-o agenție de social media, ca să trebuiască să fac o mie de lucruri pe zi ca să prind toate deadline -urile. Așa că mi-am dat voie să amân lucrurile, să fac un plan pe termen mai lung, să organizez lucrurile bine, clar, plecând nu de la „omg omg, e aniversarea pe data aia, trebuie să fac ceva atunci” , ci de la impactul pe care vreau să-l am. Și acum ajungem la confuzia aia lousy de care vorbeam la început (uite, măcar cu asta m-aș înțelege cu mine din trecut - amândurora ne place să scriem articole luuuungi) . Nu am un obiectiv clar în minte atunci când mă gândesc ce vreau să fie blogul ăsta sau ce vreau eu să fac cu el. „De ce”-ul existenței lui variază mult și merge de obicei pe extreme. Pe de-o parte, cu tot cu Twitter (și cu social media în general, că nu-i Twitter prima platformă care moare, e doar prima la care mâncăm popcorn în timp ce arde) , cred că e util să ai locul tău pe internet, acolo unde lucrurile nu se vor pierde și nu vor dispărea pentru că vrea vreun random CEO să facă el lucrurile altfel. Din punctul ăsta de vedere, faptul că blogul există e un „de ce” suficient. Scopul lui e să fie colțul meu virtual unde să scriu ce-mi trece prin cap atunci când am chef, pentru oricine o vrea să citească. Spre exemplu, mă aștept ca articolul ăsta să nu intereseze prea multă lume și dintre puținii interesați, mă aștept ca majoritatea să nu ajungă până aici cu cititul. Nu mi se pare nici un articol care vine cu informații, nici prea relatable , nici prea în niciun fel. Sunt gânduri de-ale mele despre cât m-am schimbat de-acum 10 ani și până acum și deși cred că ar putea fi interesante, că de aia le fac publice, cred că e mai mult un articol pentru mine. Pe de altă parte, încă îmi doresc o comunitate. Îmi doresc să scriu despre cărți care mi-au plăcut, să recomand povești faine și poate mai puțin hyped ca altele, dar și să mă alătur hype -ului când e cazul. Mi-ar plăcea ca atunci când cineva se gândește la cărți SF să se gândească în primul rând la mine, mi-ar plăcea să-mi ceară lumea recomandări, mi-ar plăcea să îmi scrie că au văzut o carte la mine și le-a plăcut. Și e o zonă în care sunt și nițel hater: mi se pare că fac asta de prea mult timp cât să mă simt atât de irelevantă pe cât mă simt (nu zic și că sunt, îmi scriu oameni, fac recomandări, am un bookclub, le moderez ocazional pe ale altora, sunt ok. Dar sunt momente în care vreau mai mult) . Și să oscilezi așa între „am să fac totul numai pentru mine” și „am să fac totul pentru a atrage oameni” duce fix la the louzy confusion în care îmi cam vine să-mi scot creierul din cap și să-l întreb ce naiba vrea de la mine. Răspunsul ar fi o cale de mijloc, care (sper că) începe fix cu un articol lung, mai degrabă pentru mine, în care îmi fac ordine în idei, dar și cu renunțarea la obsesia datelor. Da, fac 10 ani fix azi, dar pot aniversa oricând. Pot face chestii simpatice cu comunitatea pe care o am și peste o lună și tot aniversar să se numească. Sau nu. Pentru că nu există o rețetă sau un checklist sau ceva fix. Eu pot decide cum arată succesul sau împlinirea sau blogul ăsta. Și nu trebuie să respecte niciuna din definițiile pe care le aveam la 19 ani. Anyway , la mulți ani JC și dacă ai citit până aici, you’re pretty awesome & apreciez mult. Și te las cu o recomandare: . Începe cu ce vrei tu, poate cu , poate cu , poate cu altceva alltogether . Dar mi se părea cinstit să-ți las, totuși, o recomandare :D Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2023/9/recenzie-babel-rf-kuang,"Am citit pentru clubul de carte de pe Discord ( , we’re awesome) , așa că e o carte pe care am avut ocazia s-o disec și individual, și cu o gașcă de oameni faini. Prin urmare, e o carte extra-disecată cu o garnitură de disecție pe margine :)) Ceea ce, în cazul de față, e un pic în defavoarea romanului, pentru că are genul de poveste care mi-a plăcut enorm la citit, dar o dată ce am început să o „scutur” un pic și să-i caut mesajele mai profunde, mi-a cam ieșit pe minus. Însă tot e o carte pe care o s-o recomand cu drag, pentru că dincolo de mesaj, are o poveste fascinantă despre traducere și despre viața în mediul academic, iar părțile astea sunt absolut superbe și merită citite. Așa că dacă vă plac romanele unde accentul cade pe atmosferă sau dacă ați avut vreodată de tradus ceva, oricât de mic și a fost o experiență frustrant de minunată (sau minunat de frustrantă), this book is for you ! Notă: încă nu este tradusă în română, eu am citit cartea în engleză. Robin e un orfan din China anilor 1800. După ce toate rudele sale au murit de holeră, profesorul Lovell îl găsește pe tânăr, îl vindecă și îl aduce în Anglia, unde îi devine tutore. Mai mult, profesorul îi asigură educația necesară pentru ca Robin să poată intra la Oxford, la Institutul de traducere. Acolo, în turnul poreclit Babel, traducătorii nu caută doar să rescrie texte dintr-o limbă în alta, ci ajută la avansul tehnologic al Imperiului Britanic, deoarece traducerile stau la baza magiei acestei lumi. O bară de argint care are inscripționat pe o latură un cuvânt și pe alta corespondentul acelui cuvânt în altă limbă poate produce magie: toate subtilitățile și sensurile care se pierd la traducere sunt transformate în efecte reale cu ajutorul argintului. Așa, revoluția industrială începe mai devreme decât în istoria noastră și Imperiul Britanic are toate șansele să-și continue expansiunea. Însă Robin nu este singurul copil care e strămutat din țara natală pentru a ajuta la dezvoltarea imperiului care încearcă să-i colonizeze locul de baștină. Și oricât de prestigios ar fi Institutul de traducere, Robin rămâne un imigrant adus într-o țară în care oricine nu e englez e un cetățean de mâna a doua. Așa că el va trebui cumva să-și găsească drumul în viață având mereu în suflet contradicția dintre recunoștința pe care o simte pentru profesor sau pentru Oxford, pe de-o parte, și, de cealaltă parte, conștientizarea că Imperiul e construit pe munca și pe sângele a numeroase popoare colonizate, iar Lovell nu e deloc un om bun. Când am terminat de citit , am vrut să-i dau 5 stele și extra inimioare, pentru că în ciuda finalului pe care eu îl consider deprimant (deși „colegii” de bookclub n-au fost toți de acord) , mi-a plăcut enorm experiența de a citi cartea asta. Am adorat sistemul magic și mi-au plăcut enorm toate prelegerile despre traduceri. Romanul chiar reușește să redea atmosfera dintr-o universitate și deși Robin mergea la Oxford în 1830-și-ceva și eu am fost la Politehnică vreo 200 de ani mai târziu, sunt universale stările din nopțile pierdute învățând sau din momentele liniștite, pline de discuții filozofice cu colegii prin cafenele. De asemenea, toate cursurile și discuțiile academice despre traduceri reușesc să fie scrise ca și cum cel mai cool și pasionat prof ți le-ar preda, așa că au fost fascinante și pentru mine. N-a trebuit să traduc lucruri prea des, dar de fiecare dată m-a încântat și frustrat în egală măsură fiecare cuvânt mai dificil, care avea conotații diferite oricum l-aș fi tradus și pentru care trebuia să sap un pic până să găsesc un echivalent cât-de-cât decent. Și povestea reușește să redea și bucuria, și frustrarea, dar și magia de a putea transforma diferențele dintre cuvinte în realitate. Totuși, la capitolul personaje, cartea iese din superlative, cel puțin pentru mine. Robin e bine conturat, știm destule despre el cât să ne putem forma o părere… complicată (am rezonat cu el mai des decât mi-a plăcut și deși îl consider un anti-erou, mi s-a părut atât de bine scris încât i-am înțeles alegerile) . Prietenii lui, însă, sunt mai degrabă schițați decât să aibă efectiv o personalitate. Știm mai degrabă poveștile lor de viață și ce cred despre colonialism în linii mari decât să știm câte ceva despre ei efectiv. Mai ales despre Victoire nu știm mai nimic până aproape de final, când iese în sfârșit din rolul de personaj episodic, pus acolo doar în enumerări. Dar mi s-a părut că asta a fost mai degrabă o alegere intenționată, pentru că Robin nu o observa prea tare, nu pentru că autoarea n-ar fi dezvoltat-o suficient (povestea e scrisă la persoana a III-a, dar naratorul „stă” foarte aproape de Robin, e în mod clar povestea lui). Așadar, lipsa detaliilor s-ar putea să fie o problemă dată mai degrabă de personaj și de lipsa lui de spirit de observație. Nici sistemul magic din nu prea rezistă dacă îl iei un pic la puricat (de ce e importantă etimologia „adevărată” a cuvintelor și nu cea „folclorică”, dacă magia e dependentă de un vorbitor al ambelor limbi? Ce se întâmplă dacă reiese că o etimologie era greșită, brusc nu va mai funcționa magia? Cum „știe” ea ce e corect și ce e doar credință populară?) , dar mi-a plăcut atât de mult conceptul încât n-am nicio problemă cu asta. Chiar dacă e o carte în care partea academică are o importanță enormă și chiar dacă nu e neapărat un roman fantasy, ci mai mult o istorie alternativă cu un strop de magie, magia tot magie rămâne și nu mă aștept să fie logică (dar îmi place enorm când este, de asta citesc Sanderson pe rupte zilele astea. La el sistemele magice au reguli stricte și tabele, e fascinant) Însă magia aici e mai mult o scurtătură, o soluție pentru ca revoluția industrială să aibă o metodă centralizată de a fi oprită, pentru ca autoarea să poată avea o istorie alternativă. Așa că nu se simte ca un roman fantasy… dar nici ca o istorie alternativă, pentru că noi nu vedem efectiv alternativa. Niște lucruri se întâmplă mai devreme și nu exact la fel, pentru că magie, dar asemănările sunt mari, iar partea „alternativă” se întâmplă abia după finalul poveștii. Așa că rămâi cu atmosfera (genială!!) și cu mesajul. Iar mesajul e extrem de simplu: colonialism = bad . Chestie cu care eu eram de acord dinainte să citesc cartea, așa că eu una mă așteptam la mai mult, la ceva care să mă pună mai tare pe gânduri. Mi se pare că e genul de carte pe care cei cărora ideile precum diversitatea, incluziunea etc li se par „prea mult” o s-o evite, iar cei care ar citi-o le știu deja. Cumva, povestind despre carte cu alții și încercând să înțeleg mai clar de ce și pentru cine a fost scrisă povestea, mi se pare că nu prea și-a atins ținta și parcă am mai redus din numărul de inimioare. Totuși, la final, în ciuda tuturor defectelor, rămâne o poveste cu o atmosferă excelent creată, cu un sistem magic care mie mi-a aprins imaginația în cel mai bun mod posibil și cu o discuție lungă și filozofică despre traduceri, discuție pe care am adorat-o. În ciuda faptului că nu e o carte care stă prea bine în picioare la o „disecție” mai atentă, e o plăcere s-o citești și e genul de roman la care mă gândesc automat de fiecare dată când aud despre traduceri. Așa că deși nu o să intre prea curând în vreun top de cărți profunde la care aș vrea să mai revin, e o poveste pe care o recomand. Așadar, o să-și păstreze toate cele 5 stele și o să o recomand cu la fel de mult drag oricui citește cărți atmosferice și e pasionat de traduceri. În plus, mi se pare și o carte perfectă pentru toamnă, mi se pare că atmosfera merge numai bine asociată cu zile înnorate, ploi, început de școală și miros de cărți vechi. Doar că vă recomand să nu vă așteptați la un mesaj foarte profund, ci, în schimb, să vă bucurați de călătorie. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2024/1/recenzia-lui-2023,"De obicei, înainte să încep să scriu despre anul care s-a încheiat, îmi place să recitesc . Însă de data asta m-am oprit repede, pentru că am dat de o grămadă mare de tristețe adâncă, lipicioasă, mlăștinoasă . Nu e ca și cum uitasem de ea, dar uitasem totuși cât de tare se răspândise în absolut toate aspectele vieții mele și cât de tare se vedea mai ales în articolele retrospective. Dar acum în sfârșit pot spune că anul care a trecut a fost un an bun . Un an când lucrurile s-au așezat, când am reușit să construiesc niște stabilitate, când am pus cap la cap o urmă de fundație pe care să pot construi o viață care să-mi placă. Și totul a culminat foarte frumos în perioada asta de sărbători, când în ciuda faptului că lucrurile n-au mers ca pe roate și au rămas destule chestii pe care nu le-am bifat, m-am simțit bine pe bune. Nu regret anii trecuți, pentru că a fost nevoie să trec prin ei ca să pot ajunge aici, dar articolul ăsta se simte ca o gură mare de aer proaspăt. Și sper ca 2024 să fie la fel de prietenos. Între timp, e al 11-lea an în care fac această retrospectivă, așa că dacă vă place, găsiți lista de 10 întrebări sau, dacă preferați formatul de stories, le-am pus într-un template descărcabil de . Cred sincer că retrospectivele sunt utile, așa că vă provoc s-o considerați o leapșă pe care puteți s-o preluați oricum vă ajută, fie în articole publice, fie în notițe private. Și dacă vă e de folos, mi-ar plăcea să-mi spuneți :D 1) Câte cărţi ai citit în 2023? Am ezitat înainte să las întrebarea asta în „set”, pentru că nu mai cred că numărul de cărți citite reprezintă vreun indicator de orice fel. Poți citi 12 cărți și să fii super mândră de tine sau poți citi 75 și să fii dezamăgită. Însă am citit totuși articolul de , în care menționam că numărul ăsta e un indicator pentru mine, care arată că mi-am găsit timp pentru ceea ce-mi place. Anul acesta am citit 43 de cărți. Mai puține decât obiectivul meu obișnuit de 50, dar totuși peste cel setat anul trecut, când am sperat să citesc măcar 30 de volume în 2023. De asemenea, 43 de cărți sunt mai multe decât am reușit să citesc anul trecut, când n-am găsit deloc timp pentru mine, dar anul acesta tot n-am fost la același nivel cu „vechiul meu sine”. Însă, de data asta mi se pare un număr bun. În primul rând a fost un an în care am citit fix ce am vrut, când am vrut, fără niciun fel de regret sau presiune exterioară. Am citit Sanderson pe rupte, chiar dacă între timp am adunat teancuri peste teancuri de cărți pe care aș fi vrut să le citesc, dar la care n-am ajuns și știam că nici nu voi ajunge prea curând. Am lăsat cărți deoparte atunci când am simțit că nu e momentul lor și le-am terminat cu altă ocazie. Sau niciodată. Am lăsat deoparte orice listă și m-am bucurat de citit. În același timp, nu m-am forțat să citesc când n-am avut chef. Am lăsat să treacă săptămâni întregi fără să ating vreo carte, pentru că simțeam că nu e momentul și mi-am găsit alte lucruri de făcut în timpul liber. Am citit o carte într-o zi, dar am citit și o (altă) carte în câteva săptămâni. Am fost un cititor capricios & I loved it . Așa că deși numărul în sine nu e chiar cel pe care mi l-aș fi dorit, e un număr bun așa cum e. Până la urmă, e aproape the answer to life, the universe and everything ;) 2) Dintre ele, care au fost cele mai memorabile (în sensul bun)? Sanderson, Sanderson și, desigur, Sanderson. Până anul acesta, citisem doar și , pentru că mă speriau seriile lui lungi, cu volume de mii de pagini. Mi-au plăcut, dar nu cât să-mi dea curaj să mă apuc și de altceva. În afară de asta, știam glumele despre cât de mult scrie. Apoi, în 2022 a lansat o campanie pe Kickstarter, cu în care a îmbrățișat complet glumele despre cât de mult scrie și m-a cucerit pur și simplu. Așa că m-am înscris și am așteptat cuminte să vină ianuarie 2023 și să încep să descopăr the Secret Projects. I was not ready. , prima din cele patru povești, a fost absolut extraordinară. Whimsical , plină de aventură, absolut simpatică de la cap la coadă. În plus, the worldbuilding . OMG, lumea din cartea asta e absolut dementă & I loved it. Am vrut mai mult, așa că m-am apucat de , care mi-a plăcut la rândul ei enorm. Așa că am continuat să citesc tot ce am prins din Cosmere, cu pauze doar pentru cărțile pentru cluburile de lectură la care particip. Am citit 17 cărți de-ale lui anul acesta, 16 din Cosmere. Mai am 4 și apoi mai sunt câteva serii de-ale lui pe care vreau să le încerc. Mi-e greu să aleg doar una sau să fac un top 3, dar pentru mine, cele mai frumoase au fost , desigur, , deși a durat un pic până să mă prindă și , pentru că se simte că e scrisă pentru fani. Și menționez și , care a fost o mega-distracție și , care mi se pare un roman bun pentru oricine vrea să se apuce de Sanderson (nu e doar stand-alone, e și gratis ca ebook) . Sau, unpopular opinion: start with , merită! 3) Ce carte citită în 2023 ţi-a displăcut/te-a dezamăgit cel mai tare? de Stephen King. Sorry, not sorry, chiar nu-mi place King. Am încercat, încă mai citesc romanele lui când sunt alese la vreun bookclub (cum a fost și JFK, pe care l-am citit pentru clubul Armada) , înțeleg de ce e iubit și apreciat, înțeleg ce e fain la el, dar mie nu-mi place. La JFK în mod specific, m-a enervat toată partea cu Derry care nu se mai termina și care mi s-a părut doar fan service gratuit, dar complet degeaba pentru cineva care voia să citească doar cartea asta. De fapt, puteam să jur că a fost jumătate de carte, atât de lungă mi s-a părut și până n-am verificat să văd că-s doar 100 de pagini, n-am crezut că nu e pe bune jumătate de carte. Iar restul de poveste în sine mi s-a părut… meh? Din punct de vedere al unei povești despre călătorii în timp, nu vine cu nimic nou sau interesant. Din punct de vedere al unei istorii alternative, nu prea face nimic… alternativ, nu schimbă nimic interesant pentru ca apoi să urmărească repercusiunile, avem doar echivalentul de „am omorât un fluture, uite o furtună”, fără să vedem și drumul de la fluture la furtună. Am mai auzit despre carte că ar fi o poveste de dragoste. Aș vrea să spun că-mi amintesc suficient cât s-o critic și din perspectiva asta, dar am uitat-o complet. Știu însă că nici atunci nu m-a impresionat. Practic, nu m-a impresionat nimic, ceea ce la un roman de 720 de pagini e mare lucru. De obicei, la King apreciez că atâta timp cât citesc cartea, e interesantă, mă ține acolo, chiar dacă la final mereu constant că n-am rămas cu nimic impresionant. De data asta, însă, nici experiența în sine de a citi nu mi s-a părut faină. 4) Care e cel mai frumos citat pe care l-ai descoperit în 2023?﻿ “Beyond that, memories have a way of changing on us. Souring or sweetening over time — like a brew we drink, then recreate later by taste, only getting the ingredients mostly right. You can’t taste a memory without tainting it with who you have become.” — Brandon Sanderson, Tress of the Emerald Sea 5) Ai participat la vreun eveniment literar anul trecut (lansare, târg de carte etc)? Dacă da, care a fost preferatul tău? Privind în urmă, am un sentiment de rutină legat de evenimente: merg la lansări, plec cu cărți cu autograf, merg la discuții, pun câte o întrebare, merg la Bookfest și Gaudeamus, plec cu cărți. Însă dincolo de toate aceste evenimente, rămân cluburile de lectură, care nu sunt niciodată la fel, dar au totuși în comun faptul că niciodată nu poți ști dinainte cât de diferite vor fi părerile participanților și ce perspective noi o să descoperi despre o carte pe care ați citit-o cu toții, dar ați procesat-o fiecare în alt fel. E fascinant & abia aștept cluburile din 2024. 6) Care este cel mai bun film pe care l-ai văzut în 2023? Anul ăsta am văzut filme mai mult de-acasă, însă am fost totuși la cinema pentru The Eras Tour Movie - filmul despre turneul lui Taylor Swift, partea din Statele Unite. I cannot believe how awesome it was . Filmul în sine a fost ok, însă toată lumea din sală de la premieră a avut o energie și un chef de a se bucura de experiență de parcă am fi fost cu toții pe bune la concert. Și am fost la câteva concerte anul ăsta, energia chiar a fost similară. S-a cântat, s-a dansat, s-a făcut schimb de brățări (it’s a Taylor Swift thing), a fost extraordinar. 7) Ce cuvânt rezumă cel mai bine anul 2023 pentru tine? Clean . L-am păstrat în engleză pentru că e și titlul . Simt că a fost anul în care am făcut literalmente curat, dar în care am apucat și să mă bucur de rezultatele curățeniei. 8) E vreun moment de anul trecut pe care nu vrei să-l uiţi? Pe final de 2023 a nins în București fix de două ori. O dată scurt, acum era zăpadă pe mașini, în clipa următoare se topise. Apoi, pe 7 decembrie, a nins serios, aproape toată ziua, și s-a depus prin tot orașul. Așa că am ieșit afară în zăpadă și, pentru că încă ningea destul de tare și era seară, parcul era destul de gol. Așa că m-am bucurat de zăpadă unapologetically , ca un copil mic, fără teamă că m-ar vedea cineva și „omg ce va crede lumea”. Best. Day. Ever. 9) Ce dorinţă ţi s-a împlinit în 2023? Mi-am dorit anul trecut să găsesc un echilibru între ce-mi doresc și ce am energie să și fac. Încă îmi doresc multe și am timp și energie doar pentru o parte, dar nu mă mai concentrez pe ce n-am reușit să fac, ci apuc să mă bucur de ce am bifat. Și asta e mult mai bine decât ce mi-am dorit. Ah, și mi-am dorit să-mi conving pisica să stea mai des la mine în brațe. Nop, Portocală încă urăște să stea în brațe, dar a început să vină ea singură și să se așeze pe lângă mine sau să se lipsească de mine când mă culc. Ceea ce e genial, așa că bifez și dorința asta ca îndeplinită. 10) Scrie o dorinţă pentru anul 2024. Mereu m-am ferit de cuvântul rezoluții pentru că mi se pare că au ajuns echivalentul unor standarde imposibile pe care știm cu toții că nu le vom îndeplini, așa că doar ne pedepsim cu ele. Dar am dat recent peste o idee pe internet, că am uitat cu toți că rezoluțiile pot fi și distractive. Așa că rezoluția/obiectivul/dorința mea pentru 2024 este ca la final de an, să am măcar câte o poză simpatică cu Portocală din fiecare lună. Nu de alta, dar e absolut adorabilă: Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/recenzii,"de Andrew Nicoll (All) de Eugen Cadaru (Tracus Arte) de Liviu Surugiu (Tracus Arte) de A.R. Deleanu (Herg Benet) Academia Vampirilor de Richelle Mead (Leda) (#1) (#2) (#3) (#4) (#5) (#6) de Kathleen Glasgow (Storia Books) de Rodica Ojog-Brașoveanu (Nemira) de Luke Allnutt (Herg Benet) de Naomi Novik (Nemira) seria Alina Marinescu de Monica Ramirez (Tritonic) (#1) de Ciprian Mitoceanu (Crux Publishing) Amintiri din trecutul Terrei de Liu Cixin (Nemira) (#1) (#2) de Stephenie Meyer (Rao) seria Ancestorilor de Nic Dobre (Smart Publishing) (#1) Angáraka de Lavinia Călina (Herg Benet) (#1) de Naomi Novik (Nemira) de Alexandru Lamba (Tritonic) de George Cornilă (Crux Publishing) de Andy Weir (Paladin) de Dănuț Ungureanu (Nemira) Atingerea lui Juliette de Tahereh Mafi (Leda) (#1) de R.F. Kuang (Harper Voyager) de Heather Demetrios (Herg Benet) seria de Leigh Bardugo (Trei) de Elena Vlădăreanu (Nemira) de Meg Wolitzer (Trei) de Matt Haig (Nemira) de Genevieve Cogman (Nemira) de Josh Malerman (Leda Edge) de Johana Gustawsson (Tritonic) de Flavius Ardelean (Herg Benet) de H.P. Lovecraft (Nemira) Cartea cu scoarțe de argint, ferecate de Florin Pîtea (Crux Publishing) (#1) de Stanisław Lem (Nemira) de Cătălina Fometici (Tritonic) de G.R.R. Martin (Nemira) (#1) de Flavius Ardelean (Nemira) de Matt Haig (Nemira) de Guillaume Musso (All) - antologie (Vremea) de Jay Asher (Leda Edge) de Adrienne Young (Leda Edge) de Patrick Ness (Trei) de Livia Furia (Quantum Publishers) de Cezarina Anghilac (Tritonic) de Madeline Miller (Paladin) de Erin Morgenstern (Young Art) de Traci Chee (Young Art) de Dan Brown (Rao) Colecționarul de Dot Hutchison (Herg Benet) (#1) (#2) de Adrian Tchaikovsky (Nemira) Corăbiile însuflețite de Robin Hobb (Nemira) (#1) CPSF - Colecția de Povestiri Științifico-Fantastice (Nemira) - Peter Watts (#1) - Allen M. Steele (#2) - GRR Martin & - Oliviu Crâznic (#3) - Dănuț Ungureanu (#4) - Ted Chiang (#5) - Stephen King si Joe Hill (#6) - Felix Aderca (#9) - Viorel Pîrligras (#10) - Ted Chiang (#11) - Ursula le Guin (#12-#13) de Adina Speteanu (Tritonic) Cronici din Voss de Șerban Andrei Mazilu (Crux Publishing) (#1) (#2) Cronicile Kanjerilor de Miliș Dumbraci (Vremea) (#1) Cronicile Lunare de Marissa Meyer (Epica) (#1) de Alex Cuc (All) Constelații de Amie Kaufman și Meagan Spooner (Trei) (#1) (#2) de Carl Sagan (Nemira) Cultura de Iain M. Banks (Nemira) (#1) de Florin Purluca (Tritonic) de Philip K. Dick (Nemira) de Andrew Nicoll (All) de Lois Lowry (YoungArt) Delirium de Lauren Oliver (Nemira) (#1) Demon de Peter V Brett (Nemira) (#1) (#2) de Rob Hart (Nemira) de Marisha Pessl (Nemira) de George Cornilă (Crux Publishing) Dincolo de moarte de Adina Speteanu (Tritonic) (#1) (#2) (#3) (#4) de Cecelia Ahern (All) Divergent de Veronica Roth (Leda) (#1) (#2) (#3) de Raymond Chandler (Nemira) de Nick McDonell (All) Dosarele Themis de Sylvain Neuvel (Paladin) (#1) de Phillip K. Dick (Nemira) de Frank Herbert (Nemira) de Tammara Webber (Epica) Eliberarea Ținutului Oz de Danielle Page (#1) Endgame. Jocul Final de James Frey și Nils Johnson-Shelton (Trei) (#1) de Greg Bear (Trei) Eve de Anna Carey (Leda) (#1) (#2) de Ted Chiang (Nemira) de Radu Găvan (Herg Benet) de George Cornilă (Crux Publishing) de Ruth Emmie Lang (Herg Benet) de Robert Harris (All) de Ray Bradbury (Paladin) de Monica Ramirez (Tritonic) de Megan Crewe (Leda) de M.R. Carey (Nemira) de Paolo Bacigalupi (Nemira) de Caitlín R. Kiernan (Paladin) Făpturile văzduhului de Holly Black (Storia Books) (#1) de Arthur C. Clarke (Paladin) Femei din Cealaltă Lume de Kelley Armstrong (#1) - Tritonic (#3) - Leda de Jamie McGuire (Trei) de Lauren Beukes (Leda) Fetele Gallagher de Ally Carter (Leda) (#1) (#2) (#3) (#4) (#5) de Stephen King și Owen King (Nemira) de G.R.R.Martin, Gardner Dozois și Daniel Abraham (Nemira) Fundația de Isaac Asimov (Paladin) (#1) (#2) de O.G. Arion (Up) de John Green, Lauren Myracle și Maureen Johnson (Trei) Furia Roșie de Pierce Brown (Paladin) (#1) de G.R.R.Martin și Lisa Tuttle (Nemira) - antologie SRSFF, editor: Antuza Genescu (Eagle Publishing) de Stephenie Meyer (Rao) de M.J. Alridge (Trei) seria Gigi Alexa de Tony Mott (Tritonic) (#2) de Florin Chirculescu (Nemira) Seria Haiganu de Marian Coman (HAC!BD) (#1) de Colleen Hoover (Epica) de Markus Zusak (Rao) de Miloș Dumbraci (Millennium) Imperiul de Isaac Asimov (Paladin) (#1) (#2) (#3) de Cătălina Fometici (Tritonic) Imperiul sfărâmat de Mark Lawrence (Nemira) (#1) de Nicolas Barreau (All) Instrumente Mortale de Cassandra Clare (Leda) (#1) (#2) Interdependența de John Scalzi (Nemira) (#1) de Stephen King (Nemira) - antologie (Nemira) de A.R. Deleanu (Casa de Pariuri Literare) de Ana-Maria Negrilă (Crux Publishing) de Ted Chiang (Nemira) Întoarcerea acasă de O.S.Card (Nemira) (#1 & #2) (#3) de Adam Roberts (Trei) de Abby McDonald (All) Jean le Flambeur de Hannu Rajaniemi (Nemira) (#1) (#2) (#3) Jocul coroanei de Evelyn Skye (Leda Edge) (#1) (#2) de Orson Scott Card (Nemira) Jurnalele vampirilor de L.J.Smith (Leda) (#6) Jurnalele lui Ștefan (Leda) (#4) de Stephen Chbosky (Trei) - Vernor Vinge (Nemira) de George RR Martin (Nemira) Lupii din Mercy Falls de Maggie Stiefvater (Rao) (#1) Magonia de Maria Dahvana Headley (Leda Edge) (#1) (#2) de Alexandru Voicescu (Herg Benet) de Stephen Hawking (Humanitas) Mărețele Orașe de N.K. Jemisin (Nemira) (#1) (#2) seria Melania Lupu de Rodica Ojog-Brașoveanu (Nemira) (#1) (#2) (#3) (#4) (#5) (#6) de Celestin Cheran (Herg Benet) Mercenarii de Florin Purluca (Pavcon) (#1) - antologie editată de Andreea Sterea (Crux Publishing) Miasma de Flavius Ardelean (Herg Benet) (#1) (#2) (#3) de John Varley (Trei) de Marian Truță și Dănuț Ungureanu (Nemira) de Daniel Keys (Paladin) de Adi Rule (Leda Edge) de Katherine Webb (All) (vol #1-3) de Christopher Paolini (Rao) de Larry Niven (Nemira) de Michael K. Iwoleit (Millennium) Trilogia de Laini Taylos (Epica) de Sebastian A. Corn (Nemira) de Radu Găvan (Herg Benet) Nlithia de Mircea M. Țara (Crux Publishing) (#1) de Dănuț Ungureanu (Fusion 21) de Florin Giurcă (Pavcon) de Roxana Brînceanu (Millennium) O istorie secretă a țării vampirilor de Adina Popescu (Arthur) (#1) de Krystal Sutherland (Storia Books) de Rodica Bretin (Tritonic) de Neil Gaiman (Paladin) de Florin Stanciu Omul-fluture de Lucian Dragoș Bogdan și Teodora Matei (#1) - Tracus Arte (#2) - Tritonic de M.J. Carey (Nemira) de Joe Hill (Herg Benet) de Marian Coman (Nemira) Orașele divine de Robert Jackson Bennett (Paladin) (#1) de China Mieville (Paladin) de Arthur C. Clarke (Paladin) de Cecilia Ahern (All) de Guy Gavriel Kay (Paladin) Pământul sfărâmat de N.K. Jemisin (Paladin) (#1) (#2) (#3) de Susanna Clarke (Nemira) de David Brin (Paladin) de Dan Rădoiu (Crux Publishing) - antologie (Berg) - antologie reunită de Bogdan Hrib (Tritonic) de Doina Roman (Paralela 45) Prima lege de Joe Abercrombie (Nemira) (#1) (#2) (#3) de Robert J. Sawyer (Leda) de Neil Gaiman (Paladin) de Naomi Alderman (Storia Books) - antologie editată de GRRM și Gardner Dozois (Nemira) Războiul legendelor de Silviu Urdea (Paralela 45) (#1) de Paul McAuley (Paladin) de Ernest Cline (Nemira) Regatul spinilor și al trandafirilor de Sarah J. Maas (RAO) (#1) (#2) (#3) de China Mieville (Paladin) de George RR Martin (Nemira) de Arthur C. Clarke (Nemira) Seria Rephelimii de Simona Stoica (Herg Benet) (#1.1) (#1.2) de Bogdan Hrib (Tritonic) de Andrei Călăraș (Nemira) Saga Cuceritorului de Kiersten White (Leda Edge) (#1) (#2) de Sarah Pearse (Nemira) Trilogia Sancti de Simon Toyne (All) (#1) (#2) (#3) de Becky Chambers (Herg Benet) de Mary Ann Shaffer (Nemira) Seria Sergiu Manta de Anamaria Ionescu (Tritonic) (#1) de Arthur C. Clarke (Nemira) de Ursula le Guin (Trei) de Roxana Brînceanu (Millennium) de Becky Albertalli (Epica) de Alexandru Lamba (Herg Benet) de Ana Mănescu (Herg Benet) de Stanisław Lem (Paladin) Trilogia Sprawl de William Gibson (Paladin) (#1) Starters & Enders de Lissa Price (Trei) (#1) (#2) de Teodora Matei (Tritonic) Stelarium de Ana Maria Negrilă (Crux Publishing) (#1) seria Stelian Munteanu de Bogdan Hrib (Tritonic) (#1) de John Green (Trei) - antologie (Tritonic) de Alexandru Lamba (Tritonic) de Phillip K Dick (Nemira) de Oliviu Crâznic (Vremea) de Catherine Siguret (Nemira) Tenebre de Daniel Timariu (Tritonic) (#1) Terra XXI de Adrian Mihălțianu (Nemira) (#1) (#2) de Teodora Matei (Tritonic) de Maggie Stiefvater (Nemira) de Monica Ramirez (Tritonic) de Michael Hăulică (Millennium) Trei coroane întunecate de Kendare Blake (Leda Edge) (#1) (#2) (#3) Trilogia Ahkisului de Conan Reed (Libris editorial) (#1) Trilogia Daevabadului de S.A. Chakraborty (Leda Edge) (#1) Turbion de Robert Charles Wilson (Nemira) (#1) Ultima tămăduitoare de Rena Barron (Leda Edge) (#1) Ultimul avanpost de Lavinia Călina (Herg Benet) (#1) de Matt Haig (Nemira) de Graham Joyce (Paladin) de Becky Chambers (Herg Benet) de Teodora Matei și Lucian Dragoș Bogdan (Tritonic) de Karen M. McManus (Herg Benet) de Marian Truță și Dănuț Ungureanu (Nemira) de Guillaume Musso (All) de Horia Aramă (Nemira) de V.E. Schwab (Titan Books) de Monica Ramirez (Tritonic) de Jay Asher & Carolyn Mackler (Leda) Visul își alege visătorul de Laini Taylor (Epica) (#1) saga Vorkosigan de Lois McMaster Bujold (Paladin) (#1) (#2) de Lucian Dragoș Bogdan (Tritonic) de Margaret Rogerson (Storia Books) - antologie editată de George R.R. Martin (Nemira) de O.S.Card (Nemira) de Neil Gaiman (Paladin) Zestrea Orishei de Tomi Adeyemi (Epica) (#1) de David Levithan (Trei)"
2,https://jurnalul-unei-cititoare.ro/blog,"Întâmplător, azi se împlinește fix un an de când am început să scriu textul ăsta. Dar nu vă imaginați că aveam cine știe ce multitudine de paragrafe scrise și revizuite de-a lungul anului, în speranța de a atinge vreo perfecțiune a mesajului. Nu, am deschis un articol nou în februarie 2023, i-am pus un titlu oarecare („daddy Sanderson”, working title) și apoi mi-am dat seama că tot ce vreau să scriu e „asdfghjkl omg omg omg sandersoooooooon, read it!!” . Așa că m-am gândit atunci că poate ar trebui să mai citesc un pic din ce-a scris omul, poate reușesc să vin cu ceva mai coerent. Nope. 20 cărți mai târziu, mesajul cam tot ăsta e. Mai am un singur roman din Cosmere de citit ( ) și inițial am vrut să amân articolul până îl termin și pe ăla, ca să fie o concluzie post-Cosmere (Cosmere e cel mai mare univers ficțional al lui Sanderson) . Dar de fapt n-am citit nici White Sand (roman grafic) încă, doar bucățica din , deci și dacă termin Rhythm , n-ar fi chiar o concluzie post-Cosmere. Și apoi, iarna asta apare volumul 5 din Stormlight Archive , care va fi și finalul unei ere ficționale, deci poate ar trebui să mai aștept… și tot așa amân articolul ăsta de un an de zile. Dar am terminat recent (care și el e un final de eră) și mi-am dat seama că am nevoie de o mică pauză… dar și că am un sentiment foarte complicat legat de încheierea unei ere interne a cărților, a unei serii (deocamdată), dar și al unui proces obsesiv de a citi tot ce a scris Sanderson în Cosmere. Așa că vreau să trag linie și să povestesc despre asta, în speranța de a mai limpezi un pic sentimentul complicat. Am auzit de Sanderson cu mult timp în urmă. Ar fi fost straniu să nu știu nimic despre el: e unul dintre cei mai cunoscuți autori de fantasy, care e unul din genurile mele preferate. De fapt, cred că Sanderson e cel mai faimos autor de fantasy, dacă îi excludem pe cei cu cărți ecranizate sau adaptate sub formă de seriale sau jocuri video (cred că are și el totuși un boardgame sau ceva similar, n-am stat să caut detalii) . Sanderson e cunoscut mai ales pentru sistemele magice super originale și extrem de detaliate pe care le creează, dar și pentru faptul că scrie mult. Like , mult-mult. Cu romane lungi și serii și mai lungi. E plin internetul de glume cum că dacă se așează să scrie o proză scurtă, sigur îi ies peste 200 de pagini. Bine, nu e ca și cum glumele sunt degeaba, omul chiar scrie enorm. Inițial, asta m-a făcut să stau departe. După experiența cu (hei, anul ăsta se împlinesc 13 ani de când așteptăm volumul 6. Și 28 de ani de când a apărut primul volum. Deci când seria asta va aniversa 30 de ani de la apariție, 15 din cei 30 vor fi fost petrecuți așteptând vol 6), nu prea aveam chef de serii cu multe volume mari, mai ales dacă seriile nu erau terminate. Oricât de mult ziceau zvonurile că Sanderson scrie, aveam dubiile mele. Am citit totuși , pentru că deși era un volum imens, era de sine stătător - așa m-a convins Leontina (care nu mai are blog 😔) să-i dau o șansă. E puțin spus că mi-a plăcut: am început cartea într-o sâmbătă, pe la prânz, cu naivitate. Duminică, la 8 dimineața, stăteam cu ochii abia deschiși după o noapte albă, citind hămesită ultimele 50 din 800 de pagini, ca să aflu care era de fapt problema Elantrisului. Am aflat, m-am culcat cu câteva zeci de pagini rămase, dar am reușit să dorm doar două ore, după care m-am trezit ca să citesc și deznodământul. Obsesie e puțin spus. Așa că am devenit și mai reticentă cu privire la cititul seriilor lui, pentru că nu-mi doream să-mi petrec săptămâni întregi nefăcând nimic altceva, din cauză că mi-aș fi petrecut tot timpul liber citind cărămizile lui. Și apoi a venit 2022. În 2022, Sanderson a lansat o campanie pe Kickstarter (o platformă de crowdfunding - adică un loc unde cineva anunță că va face ceva, lumea dă bani și, în funcție de suma plătită, vei primi ceva din ce va face creatorul, după ce strânge destui bani cât să facă ce-a promis) . Scopul campaniei urma să fie publicarea a 4 romane pe care le-a scris Sanderson în pandemie, în plus față de programul său obișnuit de scris. -ul de lansare al campaniei cred că tot via Leontina l-am descoperit și m-a distrat enorm felul cum a ales să împărtășească vestea. Așa că am decis că n-am nimic de pierdut dacă mai cumpăr niște cărți. Am dat 40 de dolari pentru patru e-books, pe care urma să le primesc câte una la trei luni în 2023. Mi se părea un preț măricel pentru niște e-books, dar m-am lăsat purtată de combinația dintre curiozitatea și entuziasmul de a face parte din ceva masiv (a fost la momentul respectiv cea mai de succes campanie a Kickstarter) Fast forward până în ianuarie 2023, o perioadă în care relația mea cu lectura era destul de laxă. Nu simțeam că mai am vreo obligație față de nimeni să citesc ceva anume: pe blog nu prea mai scriam, pe instagram nu prea mai postam, aveam un fel de sictiro-reading-slump din care mă mai scotea poate câte un titlu pentru câteva zile, dar în principiu nu mă mai simțeam o super-cititoare care devorează carte după carte. Pe scurt, nu aveam nimic de pierdut, dar încă nu uitasem entuziasmul legat de cărțile astea, așa că am descărcat prima carte pe e-reader și m-am apucat de citit. Tot ce a urmat poate fi rezumat cu asdfghjkl omg omg omg!!!!1111unu (prima din cele 4 cărți ale lui 2023) e o carte fabuloasă. Se citește ca un fel de basm modern, atmosfera e extrem, extrem de whimsical (mă chinui de un an să găsesc un echivalent în română pentru cuvântul ăsta și nu-mi iese). Planeta pe care are loc acțiunea e extraordinar de bine construită, iar naratorul nu e doar un excelent povestitor, ci și un personaj bine cunoscut din universul extins al lui Sanderson. Eu nu-l cunoșteam prea bine, dar știam despre el că există, așa că asta a fost ocazia mea să-l cunosc cu adevărat. Și mi-a plăcut de el de la primele pagini. Nu aveam niciun plan de lectură pentru 2023, așa că am zis că dacă tot e Year of Sanderson (denumit așa de autor și de echipa lui, pentru că în cadrul campaniei de pe Kickstarter, aveai și opțiunea de a plăti ceva mai mult pentru a primi câte o cutie lunar, ca un fel de subscription box cu chestii legate de universurile lui Sanderson. Dar pentru Europa, costul cu transportul aproape dubla prețul, care era oricum măricel, așa că eu una m-am limitat doar la e-books) , de ce să nu fie și anul în care o să citesc și eu mai mult Sanderson? Nu aveam nimic mai bun de făcut și se întâmplau multe chestii în viața mea asupra cărora nu aveam niciun control, așa că decât să stau degeaba și să mă stresez așteptând deciziile altora, parcă mergea mai bine niște evadare în lumi fantasy. Așa că am luat cea mai mare carte de-a lui pe care o aveam ( , în două volume care au împreună undeva la 1200 de pagini) și i-am dat bice. N-am citit-o chiar la fel de obsesiv ca pe (mi-a luat 6 zile!) dar dacă citeam noaptea, stăteam trează o oră-două în plus până găseam o pauză suficient de bună cât să mă opresc. Am terminat cartea în lacrimi, profund emoționată, dar și impresionată de faptul că m-au emoționat așa tare niște tipi cu un pod. Don’t get me wrong, tipii cu podu’ sunt geniali și îi ador pe fiecare în parte și pe Kaladin dublu, dar nu m-aș fi așteptat într-o mie de ani să mi se pară vreunul dintre ei măcar vag relatable. Și totuși, oricât de negre ar fi lucrurile, cartea asta e atât de plină de speranță. Dar nu speranța aia goală de „poate mâine va fi mai bine”, ci speranță din aia amară, zgrunțuroasă, „mai jos de atâta nu se poate, so it has to get better ”. Credeam că o să-mi placă romanul ăsta pentru lumea faină și sistemul magic, dar ce m-a cucerit a fost umanitatea personajelor, relațiile dintre ele, faptul că fiecare în parte și toți la un loc sunt messy, but human . După 1200 de pagini, mi s-ar părea ciudat să rămâi cu dorința de mai mult, dacă n-aș fi experimentat asta destul de des, cu multe cărți și serii faine. Dar spre deosebire de multe alte romane, aici nu mi-am dorit să citesc mai mult pentru că finalul avea vreun cliffhanger masiv sau o întrebare arzătoare care nu-și găsise răspunsul. Nu e genul ăla de curiozitate. Sunt întrebări mari și situații tensionate de-a lungul cărții, dar finalul te lasă într-un punct destul de bun. Lucrurile se rezolvă. Nu de tot, there’s always something that keeps you coming back , dar primești și satisfacția unui punct de repaus, unei forme de final care te lasă să respiri. De-a lungul anului, am făcut deseori pauze între romanele lui Sanderson, dar mai devreme sau mai târziu mă întorceam la ele. Am sărit de la o planetă la alta și de la o serie la alta, am recitit romane ( e fain prima dată, dar e și mai fain după ceva Cosmere citit. La fel și , al cărui final e genial prima dată, dar e de 10 ori mai fain după și ) . Întotdeauna mai există ceva de aflat, mai există un loc de explorat și o întrebare de lămurit. Un easter egg e, pe scurt, o surpriză neașteptată, pentru cunoscători, care nu afectează povestea principală. E oarecum echivalentul cameo -lui lui Stan Lee din primele filme Marvel. La Sanderson, e vorba de fiecare mică mențiune a unui detaliu care pe moment poate părea neimportant, dar în contextul mare al întregului Cosmere, să fie un detaliu care confirmă cât de interconectat e întreg universul. Lucruri precum un cerșetor întâmplător care de fapt e Hoid - omg, omg, Hoid! - sau o expresie ciudată care ar avea mai mult sens pe o altă lume din Cosmere - omg omg un worldhopper - sunt multe lucrușoare care împreună alcătuiesc conexiunile unui univers mai mare. Inițial a fost Hoid, un personaj care apare în toate cărțile din Cosmere, pe care începusem să-l caut cu mare atenție. La început nu știam că nu-i atât de greu de găsit, așa că prin cel puțin am bănuit pe toată lumea că e Hoid, până când a apărut cu numele scris în clar 😂. Ca să înțelegeți cât de mare a devenit obsesia, mi s-a întâmplat să citesc un roman scris de altcineva și să dau de un personaj care e un bun povestitor și să mă bucur câteva clipe că l-am găsit pe Hoid… până să-mi dau seama că nu sunt în universul ficțional potrivit 😂 Apoi au fost referințe, multe referințe. Micile „citate” de la începutul unor capitole din au mult mai mult sens după ce afli cine sunt Ati și ceilalți (chestie pe care o cam afli de-a lungul seriei Mistborn) . Mici detalii din legende locale au mai mult sens dacă e vorba de o Perpendicularitate (habar n-am dacă asta e traducerea corectă, am citit o parte din cărți în română, pe altele în engleză, unele au traducători diferiți și nu păstrează nimeni consistența la nivelul de detaliu la care există aceste easter eggs) . Au fost și spoilere accidentale - e vorba de serii apărute de zeci de ani. Am aflat numele lui Lord Ruler căutând cum e în engleză termenul de „șuviță a infinitului” folosit ca să se refere la el (voiam să știu dacă are vreo legătură cu Shards și splinters, dar în original e „sliver of infinity”. Doar că pe pagina de wiki cu titlurile lui nobiliare normal că e și numele lui și normal că ăsta e un plot point important în Mistborn) . Am aflat cine e Hoid în seria Stormlight Archive și nici măcar nu mai știu cum (cred că am căutat ceva despre el cu mult înainte să știu cât e de important și am dat peste porecla lui). În timp, am devenit mult mai pricepută la a evita informații pe care le poți descoperi singur, citind, însă mi-a luat o vreme, timp în care am aflat lucruri pe care aș fi vrut să nu le știu. Partea bună e că nu contează. Da, sunt finaluri surprinzătoare, unde e plăcut să nu știi dinainte niște chestii, dar și știind niște detalii, tot vei fi profund impresionat. Da, sunt easter eggs peste easter eggs , dar dacă nu le vezi, nu pierzi absolut nimic din plăcerea cărții. E fain să descoperi lucruri de una singură, dar e fain și să le știi dinainte. Oricum vei fi impresionat, oricum e loc de surprize. Sunt atâtea lucruri captivante la cărțile lui Sanderson încât plot twist -urile nu sunt singura miză, nici pe departe. Ai world building fabulos: fiecare lume e deosebită, vie, respiră. Și fiecare e diferită într-un fel neașteptat. Sistemele magice sunt demențial de originale și extrem de minuțios construite și totuși să le descoperi pas cu pas e ne-plictisitor. Personajele sunt umane, bine construite și vin la pachet cu destule lecții de viață. Finalurile sunt epice. Și de parcă n-ar fi de-ajuns, ai și easter eggs . E genial, fascinant și e un rabbit hole perfect în care să te pierzi pentru o vreme. În ciuda faptului că omul ăsta scrie suficient de mult cât să-mi vindece sechelele post-Game-of-Thrones și suficient de bine cât să mă captiveze cu fiecare carte, are și el problemele lui. Multe se simt mai ales în Mistborn , care e prima lui serie. Pe multe le depășește de-a lungul carierei, dar ele există și mi se pare corect să le menționez. Între Vin, unul din primele lui personaje feminine și Tress, unul dintre cele mai recente, e o diferență enormă. În primul rând, Tress nu se întreabă de 3-4 ori pe carte dacă preferă să poarte fustă sau pantaloni, pentru că aparent asta era marea dilemă feminină pe care și-o putea imagina Sanderson pentru Vin în 2006. În al doilea rând, Tress are și ceva femei în jurul ei, spre deosebire de Vin, care e singură într-o mare de bărbați. Mie personal mi se pare că pe spectrul misoginiei, Sanderson trece de-a lungul carierei de la „citibil” la „bărbat care scrie bine personaje feminine”. Nu am simțit că „are ceva cu femeile”, nu le trimite la cratiță sau departe de pericol ca pe niște floricele fragile, nu le tratează diferit (ok, știu că aici the bar is in hell, that’s how low it is, dar serios, am dat de destule cărți care n-o pot sări nici așa) . Doar că la început nu-și dă seama că are cam puține femei prin cărți și că dilemele lor „feminine” sunt triviale (Vin are și alte probleme, nu doar rochii versus pantaloni și alea sunt mișto scrise, chiar mi-e simpatică Vin, sincer) . Nici pe probleme sociale nu excelează în reprezentare și subtilitate. Mare parte din plot-ul din primul volum din Mistborn ține de sclavie, mai exact de o revoltă a unor oameni care sunt ținuți în sclavie de aproape 1000 de ani. Eu nu fac parte dintr-o categorie socială care să aibă o bucată similară de istorie, așa că perspectiva mea e mai degrabă bazată pe chestii citite și auzite de la alții, dar sclavii lui Sanderson nu prea au o voce sau agency , deciziile sunt luate în numele lor de o serie de personaje care nu sunt nobile, dar trăiesc ca și cum ar fi, așa că par destul de deconectate de la realitatea skaa. Basically, it’s not great . Dar mie nu mi se pare că greșelile lui vin din insensibilitate sau din prejudecăți, ci din neștiință. Și mi se pare că în romanele lui mai recente face o treabă mult mai bună. Ar fi putut scrie mai nuanțat și cu mai multă grijă la cum tratează anumite personaje sau subiecte? Sigur. Poate asta să deranjeze sau să îndepărteze potențiali cititori? Clar. Sunt intențiile bune de-ajuns? Depinde de la cititor la cititor. Pentru mine a fost ok, a fost de-ajuns, am putut să mă bucur de povești observând lucrurile astea, dar fără să mă facă să vreau să mă opresc din citit. Ah, and the romance is clunky . Relațiile de lungă durată, genul acela de vulnerabilitate și acceptare al unor oameni care sunt împreună de mult timp? Astea îi ies perfect. Începuturile de relații? Nope. It’s just awkward . Totuși, relațiile romantice nu sunt punctul principal, secundar sau terțiar al cărților, așa că sunt ok :)) Tot aici o să menționez și traducerile, care în general sunt ok. Majoritatea volumelor sunt suficient de consistente și de aproape de engleză încât să nu fie o provocare prea mare să treci de la cristalsăbii la shardblades . Totuși, o bilă neagră primește volumul 3 din Mistborn , unde parcă nimeni din toată echipa de traducători-editori-corectori-lectori (da, cărțile îi au pe toți în caseta tehnică) nu și-a mai amintit nimic din volumele anterioare. Exemplul cel mai dureros e că Mare, soția lui Kelsier, a devenit Iapa, cu majusculă. Au fost multe face palms acolo. În rest, însă, sunt ok. Dăinuire devine Prezervare la un moment dat, dar îi trece repede (oricum apare cu numele modificat doar ca o mică mențiune o dată într-un volum. La fel și Mare/Iapa, care e Iapa doar de vreo 3 ori, că atât de mult apare numele ei în vol 3) . Încă n-am citit din Oathbringer proaspăt apărută luna trecută în română, dar în rest, mi se pare un autor tradus bine. Pentru persoanele care citesc doar în română, e un autor de care se pot bucura. Și oricât mi-am dat ochii peste cap la Mistborn #3, tot mi se pare că editura Trei a făcut o treabă admirabilă cu seria asta și a tradus și publicat toate cele 7 romane, într-o ediție extrem de consistentă, deși colecția în care au apărut inițial primele volume a dispărut între timp. Chiar mi se pare mare lucru și va rămâne exemplul meu principal de „așa da” când vine vorba de tradus serii fantasy. Chiar dacă mai am un roman de citit & multe lucruri faine pe care să le aștept cu nerăbdare în următorii ani (continuări la Elantris! Mistborn, era 3! White Sand, sub formă de roman!) și lucruri pe care le pot citi între timp, chiar dacă nu sunt canonice (Way of Kings Prime! Aether of the Night!) , să citesc finalul de la Mistborn, era 2 s-a simțit ca un final mai mare, finalul unui an (și un pic) în care mi-am petrecut enorm de mult timp într-un univers ficțional atât de bogat. Inițial, am stat câteva zile necitind nimic și având doar senzația aceea bizară că ar trebui să fiu undeva sau să fac altceva, până când îmi dădeam seama că îmi lipsește aventura, care s-a încheiat deocamdată. The book hangover , cum i se mai spune senzației ăsteia, was intense . O parte din mine s-a bălăcit în tristețe și regret câteva zile, pentru că senzația de etapă încheiată a fost extrem de puternică. Nici nu vreau să mă gândesc că așa o să mă simt și la iarnă, când se termină era 1 din Stormlight Archive , care e seria mea preferată. De asta amân . Dar tristețea asta e doar o parte din sentimentul complex despre care povesteam la începutul articolului, pentru că sunt și extrem de fericită că am citit toate cărțile astea. Am descoperit un univers fabulos, un autor care a ajuns rapid în topul meu și, încet-încet, redescopăr și plăcerea de a avea teorii despre lucruri imaginare & amici cititori cu care să le împărtășesc. Cel mai important pentru mine, însă, a fost faptul că am reușit să pun de-o parte o grămadă de cărți pentru care era o grămadă de hype și m-am aruncat în vizuina mea de iepure. Și n-am pierdut nimic. Am avut deseori senzația că dacă nu citesc cartea X sau ratez volumul Y, sigur o să pierd ceva. Și având în vedere că citeam mai ales noutăți, simțeam că nu voi mai avea șansa să „recuperez”. 2023 a fost anul de recuperare. Am citit Sanderson și am ignorat aproape orice altceva (dacă scot de pe lista cărților citite anul trecut cărțile lui Sanderson și cărțile pentru cluburile de lectură la care particip, rămân cu patru cărți cu totul) și a fost perfect. Așa că probabil că voi face asta mai des, voi alege câte un autor și o să mă scufund în munca lui. O să citesc cărți mai degrabă vechi, o să „recuperez” ce vreau și cum vreau, cu mult mai puțină atenție la ce e nou, pe val, citit de toată lumea. Deja am depășit book hangover -ul devorând volumul 2 și 3 dintr-o serie pe care tot voiam s-o continui de câțiva ani, deci Sanderson a fost un restart pentru mine și abia aștept să văd cum o să-mi influențeze asta lista de lecturi din 2024. Dacă ai descoperit articolul ăsta întâmplător pe net, căutând încă o părere despre ordinea în care să citești Sanderson, eu zic să începi cu (inițial credeam că recomandarea asta a mea e mai degrabă an unpopular opinion, dar luna trecută daddy Sanderson mi-a ) . Începe aici și descoperă cum e Sanderson când experimentează, vezi cum îți place, aruncă-te direct în miezul aventurii & figure out your own way from there. Totuși, Tress e o carte destul de diferită de celelalte, așa că dacă vrei să descoperi stilul lui Sanderson ca să-ți dai seama cum scrie în general, începe cu . E un stand-alone cu sistemul magic cel mai bine pus la punct, zic eu, cu tabele cu praguri definite la virgulă (puse la final, nu sunt tabele în carte, it’s not that complex) , e o aventură faină și e de sine stătătoare (deocamdată) . Dacă nu citești în engleză sau dacă vrei să începi cu începutul, începe cu , continuă cu Mistborn , citește-le în ordine, bucură-te de poveste pas cu pas. Sau începe de unde vrei tu. Sincer, cred că e unul din autorii la care contează mai puțin ordinea efectivă. Dacă e vorba de o serie, da, citește volumele în ordine, dar dacă e vorba de universul lui, poți începe de unde vrei și să construiești puzzle-ul pe parcurs. E la fel de fascinant. (pro tip: dacă descoperi că îți place și ajungi suficient de departe pe panta descoperirii indiciilor despre cum se interconectează cărțile, oricum o să vrei să le recitești. Trust me, mi-am petrecut trei zile citind rezumatul pe capitole pentru primele 3 volume din Stormlight Archive ca să văd ce mi-a scăpat la prima lectură) Și dacă ești deja fan Sanderson & you wanna chat about it , hai pe Discord-ul . Pe lângă discuții chill despre cărți și nu numai, avem și un bookclub lunar (voice only) , unde teoretic vorbim despre câte o carte, dar practic tot la Sanderson ajungem :)) De obicei, înainte să încep să scriu despre anul care s-a încheiat, îmi place să recitesc . Însă de data asta m-am oprit repede, pentru că am dat de o grămadă mare de tristețe adâncă, lipicioasă, mlăștinoasă . Nu e ca și cum uitasem de ea, dar uitasem totuși cât de tare se răspândise în absolut toate aspectele vieții mele și cât de tare se vedea mai ales în articolele retrospective. Dar acum în sfârșit pot spune că anul care a trecut a fost un an bun . Un an când lucrurile s-au așezat, când am reușit să construiesc niște stabilitate, când am pus cap la cap o urmă de fundație pe care să pot construi o viață care să-mi placă. Și totul a culminat foarte frumos în perioada asta de sărbători, când în ciuda faptului că lucrurile n-au mers ca pe roate și au rămas destule chestii pe care nu le-am bifat, m-am simțit bine pe bune. Nu regret anii trecuți, pentru că a fost nevoie să trec prin ei ca să pot ajunge aici, dar articolul ăsta se simte ca o gură mare de aer proaspăt. Și sper ca 2024 să fie la fel de prietenos. Între timp, e al 11-lea an în care fac această retrospectivă, așa că dacă vă place, găsiți lista de 10 întrebări sau, dacă preferați formatul de stories, le-am pus într-un template descărcabil de . Cred sincer că retrospectivele sunt utile, așa că vă provoc s-o considerați o leapșă pe care puteți s-o preluați oricum vă ajută, fie în articole publice, fie în notițe private. Și dacă vă e de folos, mi-ar plăcea să-mi spuneți :D 1) Câte cărţi ai citit în 2023? Am ezitat înainte să las întrebarea asta în „set”, pentru că nu mai cred că numărul de cărți citite reprezintă vreun indicator de orice fel. Poți citi 12 cărți și să fii super mândră de tine sau poți citi 75 și să fii dezamăgită. Însă am citit totuși articolul de , în care menționam că numărul ăsta e un indicator pentru mine, care arată că mi-am găsit timp pentru ceea ce-mi place. Anul acesta am citit 43 de cărți. Mai puține decât obiectivul meu obișnuit de 50, dar totuși peste cel setat anul trecut, când am sperat să citesc măcar 30 de volume în 2023. De asemenea, 43 de cărți sunt mai multe decât am reușit să citesc anul trecut, când n-am găsit deloc timp pentru mine, dar anul acesta tot n-am fost la același nivel cu „vechiul meu sine”. Însă, de data asta mi se pare un număr bun. În primul rând a fost un an în care am citit fix ce am vrut, când am vrut, fără niciun fel de regret sau presiune exterioară. Am citit Sanderson pe rupte, chiar dacă între timp am adunat teancuri peste teancuri de cărți pe care aș fi vrut să le citesc, dar la care n-am ajuns și știam că nici nu voi ajunge prea curând. Am lăsat cărți deoparte atunci când am simțit că nu e momentul lor și le-am terminat cu altă ocazie. Sau niciodată. Am lăsat deoparte orice listă și m-am bucurat de citit. În același timp, nu m-am forțat să citesc când n-am avut chef. Am lăsat să treacă săptămâni întregi fără să ating vreo carte, pentru că simțeam că nu e momentul și mi-am găsit alte lucruri de făcut în timpul liber. Am citit o carte într-o zi, dar am citit și o (altă) carte în câteva săptămâni. Am fost un cititor capricios & I loved it . Așa că deși numărul în sine nu e chiar cel pe care mi l-aș fi dorit, e un număr bun așa cum e. Până la urmă, e aproape the answer to life, the universe and everything ;) 2) Dintre ele, care au fost cele mai memorabile (în sensul bun)? Sanderson, Sanderson și, desigur, Sanderson. Până anul acesta, citisem doar și , pentru că mă speriau seriile lui lungi, cu volume de mii de pagini. Mi-au plăcut, dar nu cât să-mi dea curaj să mă apuc și de altceva. În afară de asta, știam glumele despre cât de mult scrie. Apoi, în 2022 a lansat o campanie pe Kickstarter, cu în care a îmbrățișat complet glumele despre cât de mult scrie și m-a cucerit pur și simplu. Așa că m-am înscris și am așteptat cuminte să vină ianuarie 2023 și să încep să descopăr the Secret Projects. I was not ready. , prima din cele patru povești, a fost absolut extraordinară. Whimsical , plină de aventură, absolut simpatică de la cap la coadă. În plus, the worldbuilding . OMG, lumea din cartea asta e absolut dementă & I loved it. Am vrut mai mult, așa că m-am apucat de , care mi-a plăcut la rândul ei enorm. Așa că am continuat să citesc tot ce am prins din Cosmere, cu pauze doar pentru cărțile pentru cluburile de lectură la care particip. Am citit 17 cărți de-ale lui anul acesta, 16 din Cosmere. Mai am 4 și apoi mai sunt câteva serii de-ale lui pe care vreau să le încerc. Mi-e greu să aleg doar una sau să fac un top 3, dar pentru mine, cele mai frumoase au fost , desigur, , deși a durat un pic până să mă prindă și , pentru că se simte că e scrisă pentru fani. Și menționez și , care a fost o mega-distracție și , care mi se pare un roman bun pentru oricine vrea să se apuce de Sanderson (nu e doar stand-alone, e și gratis ca ebook) . Sau, unpopular opinion: start with , merită! 3) Ce carte citită în 2023 ţi-a displăcut/te-a dezamăgit cel mai tare? de Stephen King. Sorry, not sorry, chiar nu-mi place King. Am încercat, încă mai citesc romanele lui când sunt alese la vreun bookclub (cum a fost și JFK, pe care l-am citit pentru clubul Armada) , înțeleg de ce e iubit și apreciat, înțeleg ce e fain la el, dar mie nu-mi place. La JFK în mod specific, m-a enervat toată partea cu Derry care nu se mai termina și care mi s-a părut doar fan service gratuit, dar complet degeaba pentru cineva care voia să citească doar cartea asta. De fapt, puteam să jur că a fost jumătate de carte, atât de lungă mi s-a părut și până n-am verificat să văd că-s doar 100 de pagini, n-am crezut că nu e pe bune jumătate de carte. Iar restul de poveste în sine mi s-a părut… meh? Din punct de vedere al unei povești despre călătorii în timp, nu vine cu nimic nou sau interesant. Din punct de vedere al unei istorii alternative, nu prea face nimic… alternativ, nu schimbă nimic interesant pentru ca apoi să urmărească repercusiunile, avem doar echivalentul de „am omorât un fluture, uite o furtună”, fără să vedem și drumul de la fluture la furtună. Am mai auzit despre carte că ar fi o poveste de dragoste. Aș vrea să spun că-mi amintesc suficient cât s-o critic și din perspectiva asta, dar am uitat-o complet. Știu însă că nici atunci nu m-a impresionat. Practic, nu m-a impresionat nimic, ceea ce la un roman de 720 de pagini e mare lucru. De obicei, la King apreciez că atâta timp cât citesc cartea, e interesantă, mă ține acolo, chiar dacă la final mereu constant că n-am rămas cu nimic impresionant. De data asta, însă, nici experiența în sine de a citi nu mi s-a părut faină. 4) Care e cel mai frumos citat pe care l-ai descoperit în 2023?﻿ “Beyond that, memories have a way of changing on us. Souring or sweetening over time — like a brew we drink, then recreate later by taste, only getting the ingredients mostly right. You can’t taste a memory without tainting it with who you have become.” — Brandon Sanderson, Tress of the Emerald Sea 5) Ai participat la vreun eveniment literar anul trecut (lansare, târg de carte etc)? Dacă da, care a fost preferatul tău? Privind în urmă, am un sentiment de rutină legat de evenimente: merg la lansări, plec cu cărți cu autograf, merg la discuții, pun câte o întrebare, merg la Bookfest și Gaudeamus, plec cu cărți. Însă dincolo de toate aceste evenimente, rămân cluburile de lectură, care nu sunt niciodată la fel, dar au totuși în comun faptul că niciodată nu poți ști dinainte cât de diferite vor fi părerile participanților și ce perspective noi o să descoperi despre o carte pe care ați citit-o cu toții, dar ați procesat-o fiecare în alt fel. E fascinant & abia aștept cluburile din 2024. 6) Care este cel mai bun film pe care l-ai văzut în 2023? Anul ăsta am văzut filme mai mult de-acasă, însă am fost totuși la cinema pentru The Eras Tour Movie - filmul despre turneul lui Taylor Swift, partea din Statele Unite. I cannot believe how awesome it was . Filmul în sine a fost ok, însă toată lumea din sală de la premieră a avut o energie și un chef de a se bucura de experiență de parcă am fi fost cu toții pe bune la concert. Și am fost la câteva concerte anul ăsta, energia chiar a fost similară. S-a cântat, s-a dansat, s-a făcut schimb de brățări (it’s a Taylor Swift thing), a fost extraordinar. 7) Ce cuvânt rezumă cel mai bine anul 2023 pentru tine? Clean . L-am păstrat în engleză pentru că e și titlul . Simt că a fost anul în care am făcut literalmente curat, dar în care am apucat și să mă bucur de rezultatele curățeniei. 8) E vreun moment de anul trecut pe care nu vrei să-l uiţi? Pe final de 2023 a nins în București fix de două ori. O dată scurt, acum era zăpadă pe mașini, în clipa următoare se topise. Apoi, pe 7 decembrie, a nins serios, aproape toată ziua, și s-a depus prin tot orașul. Așa că am ieșit afară în zăpadă și, pentru că încă ningea destul de tare și era seară, parcul era destul de gol. Așa că m-am bucurat de zăpadă unapologetically , ca un copil mic, fără teamă că m-ar vedea cineva și „omg ce va crede lumea”. Best. Day. Ever. 9) Ce dorinţă ţi s-a împlinit în 2023? Mi-am dorit anul trecut să găsesc un echilibru între ce-mi doresc și ce am energie să și fac. Încă îmi doresc multe și am timp și energie doar pentru o parte, dar nu mă mai concentrez pe ce n-am reușit să fac, ci apuc să mă bucur de ce am bifat. Și asta e mult mai bine decât ce mi-am dorit. Ah, și mi-am dorit să-mi conving pisica să stea mai des la mine în brațe. Nop, Portocală încă urăște să stea în brațe, dar a început să vină ea singură și să se așeze pe lângă mine sau să se lipsească de mine când mă culc. Ceea ce e genial, așa că bifez și dorința asta ca îndeplinită. 10) Scrie o dorinţă pentru anul 2024. Mereu m-am ferit de cuvântul rezoluții pentru că mi se pare că au ajuns echivalentul unor standarde imposibile pe care știm cu toții că nu le vom îndeplini, așa că doar ne pedepsim cu ele. Dar am dat recent peste o idee pe internet, că am uitat cu toți că rezoluțiile pot fi și distractive. Așa că rezoluția/obiectivul/dorința mea pentru 2024 este ca la final de an, să am măcar câte o poză simpatică cu Portocală din fiecare lună. Nu de alta, dar e absolut adorabilă: De când am început să mă învârt printre cititori, am tot văzut oameni recitind cărți. Inițial, eram ferm convinsă că nu e o alegere potrivită pentru mine, pentru că există atâtea cărți faine pe care nu le-am descoperit încă. De ce aș reciti ceva în loc să mă bucur de o poveste nouă? Și-apoi a venit pandemia (citește asta pe tonul de „But that all changed when the Fire Nation attacked”, ok, mersi). Cărțile au rămas un refugiu de la lumea reală, dar duceam lipsa interacțiunilor cu alți oameni (dacă mi-ar fi zis cineva acum 5-10 ani că voi ajunge să simt asta, aș fi râs foarte, foarte mult). Așa că atunci când toată lumea s-a mutat online, am căutat să particip la cât mai multe cluburi de lectură, lucru care a dus, inevitabil, la niște recitiri. Pentru că atunci când sunt alese cărți care ți-au plăcut, partea faină e că poți să vezi cum le percep alții, dar se întâmplă și să ajungi să vrei să le recitești tu însăți, ca să-ți amintești toate detaliile pe care le-ai uitat. Cea mai impresionantă experiență a mea cu o recitire - care a fost, de fapt, și motivul pentru care am vrut să scriu articolul ăsta - a fost în iunie, când am recitit Windhaven de George RR Martin și Lisa Tuttle pentru un club de carte (shout-out to AiviAntic, moderat de ) . Apoi, verificând întâmplător, am observat că trecuseră fix 10 ani de când o citisem (12-14 iunie 2013 versus 13-15 iunie 2023) . Am avut atunci un sentiment foarte straniu de ciclicitate, ca și cum două ipostaze diferite ale mele s-ar fi întins una spre alta prin timp și s-ar fi atins prin intermediul acestei povești (books are freaking magical, I swear) În primul rând, m-am bucurat că mi-a plăcut cartea și a doua oară. În 10 ani, am citit destul de mult cât să am alte așteptări și pretenții de la o carte bună, așa că mă tem mereu că anumite cărți care m-au impresionat în trecut o să mi se pară slăbuțe acum (de asta încă nu l-am recitit pe Asimov, acolo e frica cea mai mare) Apoi, mi-am adus aminte în detaliu care au fost motivele pentru care am adorat cartea asta cu 10 ani în urmă și cât de fain e că felul în care protagonista ține cu dinții de visul ei este ceea ce ajunge să schimbe lumea, uneori în feluri pe care nici ea nu și le-ar fi putut imagina (sau dori) vreodată. Poate cartea a fost pe alocuri un pic mai naivă decât am perceput-o în 2013, dar tot mi-a plăcut enorm. Însă dincolo de poveste în sine, pe măsură ce citeam, mi-am amintit lucruri pe care le gândeam și simțeam acum 10 ani și a fost fascinant să descopăr ce s-a schimbat și ce a rămas la fel. N-a fost o experiență care să vină la pachet cu revelații sau cu lucruri neașteptate în sine, nu mi-am deblocat vreo amintire de mult îngropată. Dar s-a simțit ca și cum aș fi descoperit o pagină de jurnal ascunsă într-o carte, plină de lucruri pe care mi le aduceam aminte doar vag. Seamănă cumva cu senzația pe care o ai când vezi o poză pe care tu o știi alb-negru în varianta ei color. Așadar recitirea nu doar că mi-a amintit de ce poveștile bune sunt pur și simplu magice, dar mi-a și demonstrat că procesul acesta de a redescoperi povești deja cunoscute ascunde multe, multe experiențe faine. N-a fost nici prima, nici ultima carte recitită, dar a fost cea mai de impact. A fost și parte din experimentul meu în care încerc să recitesc în engleză cărțile pe care le-am citit inițial în română. Paranteză: inițial, am început să fac asta și din curiozitate, ca să aflu cum au fost scrise de fapt cărțile astea, dar și pentru mine, ca să-mi confirm că înțeleg destulă engleză cât să pot citi la fel de ușor ca în română. Concluzia e că la texte contemporane, mi-e extrem de ușor să citesc și în limba originală, dar la cele clasice e un pic mai complicat, așa că prefer să citesc pe kindle, ca să am un dicționar englez-englez la îndemână. Revenind, în ciuda revelațiilor avute, n-aș reciti prea des și n-aș reciti orice. Îmi face plăcere să recitesc cărți pe care știu că le-am îndrăgit la prima lectură, dar dacă nu m-au impresionat prima dată, nu cred că are sens să le mai dau o a doua șansă. Și chiar atunci când e vorba de romane bune, îmi place să le recitesc pentru o ocazie, ca să am și cu cine să le discut. Nu m-aș apuca să recitesc de una singură, cu mici excepții: aș termina de recitit serii unde am reluat doar primul volum pentru un club de lectură. Și aș reciti . e o carte pe care de când a apărut și până acum, am ajuns s-o recitesc aproape anual (am ratat-o doar în 2021). Am început cu ediția în română, care a apărut simultan cu ediția în engleză (și era, deci, mai accesibilă și ca preț, și ca livrare) . Apoi am primit cadou o ediție în engleză (semnată ❤️ , mulțumiri eterne ) care m-a purtat înapoi în Casă. N-o să mă lungesc prea mult vorbind despre carte, pentru că aș putea deraia lejer articolul într-un eseu despre cât de faină e povestea, însă atmosfera romanului și perspectiva protagonistului sunt atât de bine construite încât orice recitire se simte exact ca o revenire acasă. E genul de poveste care poate îndulci un anume tip indefinibil de gol în suflet și e fascinant să descopăr că oricât timp ar trece și oricât de bine aș ști povestea, tot ador s-o recitesc. (Ah, și traducerea e una dintre cele bune, chiar n-am simțit vreo diferență trecând de la română la engleză. Roxana Brînceanu a făcut o treabă excelentă, prin urmare pot să recomand cartea în oricare dintre cele două limbi) Așadar, recitind cărți am constatat că încă există lucruri pe care nu le știu despre viața de cititoare și am descoperit că un lucru care credeam că e o pierdere de vreme e de fapt minunat. Așa că voiam să vă încurajez și pe voi să încercați să recitiți o carte de suflet, dacă n-ați făcut-o deja până acum. De fapt, chiar și așa, tot s-ar putea să vă surprindă 😉. Notă - un pic de meta, despre scrierea articolului : Inițial, mă gândeam să pun partea asta în introducere, dar editând articolul, mi-am dat seama că probabil cititorii ocazionai ar vrea mai degrabă să afle ce-am scris despre subiectul din titlu, nu despre blogăreală în general. În ultimii ani, am scris din ce în ce mai puțin pe blog. Și oricât mi-am dorit să „revin”, oricum aș fi definit asta în momentul respectiv, lucrurile nu se potriveau cum trebuie și mereu intervenea altceva. Am încercat și alternative (hey, remember ?) , însă nu doar că nu am reușit să fiu constantă, ci m-am și lovit de problema că nicio altă platformă sau formă de exprimare nu se simte la fel ca un blog. De fapt, am ajuns să fiu ferm convinsă că Internetul e un haos în creștere și că singura ordine sunt blogurile. I will die on this hill, alone, writing on my blog * . (*de fapt, impresiile mele sunt ceva mai nuanțate: cred că ordinea vine din site-urile care sunt create pentru a împărtăși ceva concret (nu „conținut” și nu reclame). Cred că Internetul e din ce în ce mai mult tratat ca un imens spațiu publicitar și că orice colțișor din el care nu e gândit pentru a optimiza afișarea reclamelor către cât mai mulți oameni e o oază.) De-a lungul ultimilor ani, am avut multe tentative de revenire și multe planuri optimiste, unele pe care le-am ținut pentru mine, altele pe care le-am și făcut publice. Mi-am tot zis că gata, de-acum (re?)devine serioasă treaba și O Să Scriu. Doar că n-a ieșit niciodată. Și mi se pare deja penibiluț să tot spun că Acum e Acum și dublu penibiluț să încep un articol cu asta. Nu vreau să zic că nu cred că-i mai pasă cuiva, știu că (încă) am cititorii mei și n-aș vrea să-i desconsider. Dar mi se pare că deja de prea multe ori mi-am propus să scriu mai constant și nu a ieșit nimic. Nu știu dacă de data asta va fi diferit, nu știu dacă o să-mi iasă planurile. Ceea ce știu, însă e că după o perioadă de niște ani buni, am senzația că viața mea personală începe să se așeze. Și de la sine, cât de cât, e și niște noroc serios la mijloc, dar și cu mult, mult efort din partea mea. Dar în sfârșit mi se pare că știu ce vreau în linii mari și că știu cât de cât și cum să ajung acolo. Iar o parte la care refuz să renunț e blogul. Așa că încerc în mod activ să-i fac loc. Asta promit de fapt, nu că Revin, că O Să Scriu, că Acum e Acum, ci că încerc să-mi aloc timp pentru scris. Nu știu încă dacă felul în care cred eu că va avea loc blogăreala în viața mea o să arate cum mi-am propus, dar știu și că singurul mod de a afla e să încerc. Unii funcționează cu planuri, eu funcționez cu schițe mai mult sau mai puțin detaliate, dar flexibile, pentru că mă aștept să trebuiască să le modific pe parcurs. Ăsta e parcursul, this is me trying . Hopefully, de data asta o să și iasă :D Am citit pentru clubul de carte de pe Discord ( , we’re awesome) , așa că e o carte pe care am avut ocazia s-o disec și individual, și cu o gașcă de oameni faini. Prin urmare, e o carte extra-disecată cu o garnitură de disecție pe margine :)) Ceea ce, în cazul de față, e un pic în defavoarea romanului, pentru că are genul de poveste care mi-a plăcut enorm la citit, dar o dată ce am început să o „scutur” un pic și să-i caut mesajele mai profunde, mi-a cam ieșit pe minus. Însă tot e o carte pe care o s-o recomand cu drag, pentru că dincolo de mesaj, are o poveste fascinantă despre traducere și despre viața în mediul academic, iar părțile astea sunt absolut superbe și merită citite. Așa că dacă vă plac romanele unde accentul cade pe atmosferă sau dacă ați avut vreodată de tradus ceva, oricât de mic și a fost o experiență frustrant de minunată (sau minunat de frustrantă), this book is for you ! Notă: încă nu este tradusă în română, eu am citit cartea în engleză. Robin e un orfan din China anilor 1800. După ce toate rudele sale au murit de holeră, profesorul Lovell îl găsește pe tânăr, îl vindecă și îl aduce în Anglia, unde îi devine tutore. Mai mult, profesorul îi asigură educația necesară pentru ca Robin să poată intra la Oxford, la Institutul de traducere. Acolo, în turnul poreclit Babel, traducătorii nu caută doar să rescrie texte dintr-o limbă în alta, ci ajută la avansul tehnologic al Imperiului Britanic, deoarece traducerile stau la baza magiei acestei lumi. O bară de argint care are inscripționat pe o latură un cuvânt și pe alta corespondentul acelui cuvânt în altă limbă poate produce magie: toate subtilitățile și sensurile care se pierd la traducere sunt transformate în efecte reale cu ajutorul argintului. Așa, revoluția industrială începe mai devreme decât în istoria noastră și Imperiul Britanic are toate șansele să-și continue expansiunea. Însă Robin nu este singurul copil care e strămutat din țara natală pentru a ajuta la dezvoltarea imperiului care încearcă să-i colonizeze locul de baștină. Și oricât de prestigios ar fi Institutul de traducere, Robin rămâne un imigrant adus într-o țară în care oricine nu e englez e un cetățean de mâna a doua. Așa că el va trebui cumva să-și găsească drumul în viață având mereu în suflet contradicția dintre recunoștința pe care o simte pentru profesor sau pentru Oxford, pe de-o parte, și, de cealaltă parte, conștientizarea că Imperiul e construit pe munca și pe sângele a numeroase popoare colonizate, iar Lovell nu e deloc un om bun. Când am terminat de citit , am vrut să-i dau 5 stele și extra inimioare, pentru că în ciuda finalului pe care eu îl consider deprimant (deși „colegii” de bookclub n-au fost toți de acord) , mi-a plăcut enorm experiența de a citi cartea asta. Am adorat sistemul magic și mi-au plăcut enorm toate prelegerile despre traduceri. Romanul chiar reușește să redea atmosfera dintr-o universitate și deși Robin mergea la Oxford în 1830-și-ceva și eu am fost la Politehnică vreo 200 de ani mai târziu, sunt universale stările din nopțile pierdute învățând sau din momentele liniștite, pline de discuții filozofice cu colegii prin cafenele. De asemenea, toate cursurile și discuțiile academice despre traduceri reușesc să fie scrise ca și cum cel mai cool și pasionat prof ți le-ar preda, așa că au fost fascinante și pentru mine. N-a trebuit să traduc lucruri prea des, dar de fiecare dată m-a încântat și frustrat în egală măsură fiecare cuvânt mai dificil, care avea conotații diferite oricum l-aș fi tradus și pentru care trebuia să sap un pic până să găsesc un echivalent cât-de-cât decent. Și povestea reușește să redea și bucuria, și frustrarea, dar și magia de a putea transforma diferențele dintre cuvinte în realitate. Totuși, la capitolul personaje, cartea iese din superlative, cel puțin pentru mine. Robin e bine conturat, știm destule despre el cât să ne putem forma o părere… complicată (am rezonat cu el mai des decât mi-a plăcut și deși îl consider un anti-erou, mi s-a părut atât de bine scris încât i-am înțeles alegerile) . Prietenii lui, însă, sunt mai degrabă schițați decât să aibă efectiv o personalitate. Știm mai degrabă poveștile lor de viață și ce cred despre colonialism în linii mari decât să știm câte ceva despre ei efectiv. Mai ales despre Victoire nu știm mai nimic până aproape de final, când iese în sfârșit din rolul de personaj episodic, pus acolo doar în enumerări. Dar mi s-a părut că asta a fost mai degrabă o alegere intenționată, pentru că Robin nu o observa prea tare, nu pentru că autoarea n-ar fi dezvoltat-o suficient (povestea e scrisă la persoana a III-a, dar naratorul „stă” foarte aproape de Robin, e în mod clar povestea lui). Așadar, lipsa detaliilor s-ar putea să fie o problemă dată mai degrabă de personaj și de lipsa lui de spirit de observație. Nici sistemul magic din nu prea rezistă dacă îl iei un pic la puricat (de ce e importantă etimologia „adevărată” a cuvintelor și nu cea „folclorică”, dacă magia e dependentă de un vorbitor al ambelor limbi? Ce se întâmplă dacă reiese că o etimologie era greșită, brusc nu va mai funcționa magia? Cum „știe” ea ce e corect și ce e doar credință populară?) , dar mi-a plăcut atât de mult conceptul încât n-am nicio problemă cu asta. Chiar dacă e o carte în care partea academică are o importanță enormă și chiar dacă nu e neapărat un roman fantasy, ci mai mult o istorie alternativă cu un strop de magie, magia tot magie rămâne și nu mă aștept să fie logică (dar îmi place enorm când este, de asta citesc Sanderson pe rupte zilele astea. La el sistemele magice au reguli stricte și tabele, e fascinant) Însă magia aici e mai mult o scurtătură, o soluție pentru ca revoluția industrială să aibă o metodă centralizată de a fi oprită, pentru ca autoarea să poată avea o istorie alternativă. Așa că nu se simte ca un roman fantasy… dar nici ca o istorie alternativă, pentru că noi nu vedem efectiv alternativa. Niște lucruri se întâmplă mai devreme și nu exact la fel, pentru că magie, dar asemănările sunt mari, iar partea „alternativă” se întâmplă abia după finalul poveștii. Așa că rămâi cu atmosfera (genială!!) și cu mesajul. Iar mesajul e extrem de simplu: colonialism = bad . Chestie cu care eu eram de acord dinainte să citesc cartea, așa că eu una mă așteptam la mai mult, la ceva care să mă pună mai tare pe gânduri. Mi se pare că e genul de carte pe care cei cărora ideile precum diversitatea, incluziunea etc li se par „prea mult” o s-o evite, iar cei care ar citi-o le știu deja. Cumva, povestind despre carte cu alții și încercând să înțeleg mai clar de ce și pentru cine a fost scrisă povestea, mi se pare că nu prea și-a atins ținta și parcă am mai redus din numărul de inimioare. Totuși, la final, în ciuda tuturor defectelor, rămâne o poveste cu o atmosferă excelent creată, cu un sistem magic care mie mi-a aprins imaginația în cel mai bun mod posibil și cu o discuție lungă și filozofică despre traduceri, discuție pe care am adorat-o. În ciuda faptului că nu e o carte care stă prea bine în picioare la o „disecție” mai atentă, e o plăcere s-o citești și e genul de roman la care mă gândesc automat de fiecare dată când aud despre traduceri. Așa că deși nu o să intre prea curând în vreun top de cărți profunde la care aș vrea să mai revin, e o poveste pe care o recomand. Așadar, o să-și păstreze toate cele 5 stele și o să o recomand cu la fel de mult drag oricui citește cărți atmosferice și e pasionat de traduceri. În plus, mi se pare și o carte perfectă pentru toamnă, mi se pare că atmosfera merge numai bine asociată cu zile înnorate, ploi, început de școală și miros de cărți vechi. Doar că vă recomand să nu vă așteptați la un mesaj foarte profund, ci, în schimb, să vă bucurați de călătorie. Azi se împlinesc 10 ani de când am început să scriu Jurnalul unei cititoare. Ca să parafrazez tricourile-suvenir care au inscripții de genul „ My friend went to New York and all I got is this lousy T-shirt” , după 10 ani, all I got is this lousy confusion. Pe 27 iulie 2013, la două zile după ce am aflat că am intrat la facultate, am transformat blogulețul pe care scriam de vreo doi ani în colțișorul meu virtual de internet: Jurnalul unei cititoare. Urma să fie un jurnal online în care să pot povesti despre ce-am mai citit și pe la ce evenimente m-am mai plimbat în calitate de cititoare. Eram o puștoaică de 19 ani care se considera antisocială, introvertită, cu o doză de „not like other girls” și cu o nevoie serioasă de a avea un parcurs academic de la 10 în sus. Aveam toate motivele să vreau să evadez și toate cărțile cu care s-o pot face. Ironic, îmi lipseau oamenii cu care să stau de vorbă despre ele, dar urma să-i adun eu online, cu ajutorul blogului. Ăsta era planul. De fapt, la 19 ani, aveam o grămadă de idei și de planuri și eram ferm convinsă că știu cum va arăta viața mea peste 10 ani. Urma să termin facultatea, să mă înscriu la master, să am un parcurs academic sclipitor care să-mi deschidă porțile unei grămezi de joburi. Urma să devin un programator neinteresat de management (people, yuck!) care își petrece timpul liber citind și povestind online despre cărți. Vacanțele urma să mi le petrec la mare, în România, cu familia. Urma să am mai multe relații mărunte, să sărut mai mulți broscoi până îmi găsesc prințul, care urma să apară cam în 7-8 ani, ca să avem timp să ne mutăm împreună înainte să împlinesc 30 de ani (aveam eu o idee romanțată la care nu țineam cu dinții, dar care ar fi fost pe gustul adolescentei-eu: pentru că sunt născută pe data de 27, urma ca la 27 de ani să mi se întâmple cele mai faine chestii, inclusiv să-l cunosc pe The One). Și după ce mă mutam cu Făt-Frumos, aveam de gând să-mi iau o pisică gri tigrată, pe care să o cheme Pisică și să vină când o strigăm „pis, pis”. Sincer, dacă eu de la 19 ani m-aș întâlni cu eu de azi și m-aș uita la cum arată viața mea, aș fi extrem de confuză. Parcursul meu academic a fost oricum, numai sclipitor nu. Am descoperit sfântu’ 5 și a fost eliberator. N-am mers la master (și nu, my dear 19 year old self, nu regret nicio clipă) . Am plecat din IT în 2019 - deși m-am întors cu un picioruș anul acesta, dar în niciun caz pe partea de programare, ci fix pe partea de oameni. Nu mai cred că oamenii sunt yuck , ci sunt fix ce am nevoie și cu prieteni încerc să-mi umplu timpul liber. Îmi place să plec în vacanțe în alte țări, să văd alte orașe, alte culturi. Sunt într-o relație în care am aniversat recent 8 ani împreună. Pisica e pe-acolo, dar e portocalie, o cheamă și nu răspunde la „pis, pis” (dar răspunde la numele ei - numai când vrea ea, desigur - lucru de care sunt neașteptat de mândră) . În plus, după mulți ani de lucrat cu mine , mi-am schimbat valorile și modul în care văd lumea. Nu mai cred că viața e o luptă, nu mai cred că există o listă de lucruri care trebuie bifate ca să fii împlinit, nu mai cred în valoarea drumului bătut de alții. Cred că lucrurile bune se obțin în primul rând cu blândețe, cred că împlinirea vine dacă îți găsești tu ce te face fericit, chiar dacă drumul tău nu arată așa cum ar defini alții împlinirea, fericirea, succesul sau orice altceva vor ei să definească pentru tine. E greu să-ți cauți tu drumul, e greu să alegi ce e bine pentru tine, e greu să dai afară oameni din viața ta, mai ales atunci când nu ai mulți to begin with . Dar să trăiești în acord cu tine, să te alegi pe tine, astea sunt lucruri pe care am învățat să le fac după 19 ani. Ca s-o pe Taylor Swift, how can a person know everything at 18 but nothing at 22? La 22 încă nu, dar pe la 24 de ani am început să reînvăț tot ce știam despre cum funcționează lumea. Așa că dacă aș vorbi azi cu persoana care eram acum 10 ani, m-aș lovi de multe din preconcepțiile ei. Și nu cred că am găsi un punct comun nici măcar dacă am vorbi despre blog. La început blogul era evadarea mea, era locul unde puteam să mă descarc și să povestesc despre lucruri care îmi făceau cu adevărat plăcere. Aici puteam să simt că am control atunci când părea că în rest nu am deloc. Aici puteam să creez atunci când credeam că sunt prea logică pentru a fi creativă (separarea aia dintre uman și real care se face în învățământ a fost una din chestiile pe care le-am adoptat ca parte din identitatea mea. Eu eram real , nu uman , deci clar nu pot fi creativă, nu?). Aici puteam să-mi doresc interacțiuni cu alți oameni, pentru că dorința asta nu se bătea cap în cap cu ideea că sunt antisocială, era vorba despre vizualizări, comentarii și unici, iar pe astea era ok să le vreau. Acum, blogul încă e un loc unde povestesc despre cărțile care mi-au făcut plăcere și încă e un loc unde pot să simt că am control când lucrurile o iau puțin razna (am stat săptămâna trecută ore bune să refac ca să și meargă, deși sunt 99% sigură că nimănui nu-i folosește la nimic, mai ales că arhiva de pe bara din dreapta a blogului merge perfect) . Dar existența blogului nu mai e o nevoie, nu mai e singurul loc în care mă pot simți sociabilă, creativă sau amuzantă. Mi-am împăcat realul cu umanul, mi-am dat voie să mă bucur de niște hobby-uri creative, am prieteni cititori cu care dau ture de librării. Încet-încet, în 10 ani am scos lucrurile faine pe care le găseam doar online și le-am mutat în viața de zi cu zi. Și n-am știut ce să mai fac cu blogul. Încă mă regăsesc în eticheta de blogger, dar nu mai am un plan pe 10 ani, nu mai am dorința să ajung la care să mă facă fericită. Încă vreau să vorbesc despre cărți online, încă vreau să mă reapuc de și de . De fapt, planuri am, chiar schițasem acum vreo două săptămâni o idee de „campanie” legată fix de aniversarea de azi. Dar ar fi însemnat două săptămâni aglomerate, pline de alergături și de lucruri făcute la limita timpului și nu e ca și cum lucrez într-o agenție de social media, ca să trebuiască să fac o mie de lucruri pe zi ca să prind toate deadline -urile. Așa că mi-am dat voie să amân lucrurile, să fac un plan pe termen mai lung, să organizez lucrurile bine, clar, plecând nu de la „omg omg, e aniversarea pe data aia, trebuie să fac ceva atunci” , ci de la impactul pe care vreau să-l am. Și acum ajungem la confuzia aia lousy de care vorbeam la început (uite, măcar cu asta m-aș înțelege cu mine din trecut - amândurora ne place să scriem articole luuuungi) . Nu am un obiectiv clar în minte atunci când mă gândesc ce vreau să fie blogul ăsta sau ce vreau eu să fac cu el. „De ce”-ul existenței lui variază mult și merge de obicei pe extreme. Pe de-o parte, cu tot cu Twitter (și cu social media în general, că nu-i Twitter prima platformă care moare, e doar prima la care mâncăm popcorn în timp ce arde) , cred că e util să ai locul tău pe internet, acolo unde lucrurile nu se vor pierde și nu vor dispărea pentru că vrea vreun random CEO să facă el lucrurile altfel. Din punctul ăsta de vedere, faptul că blogul există e un „de ce” suficient. Scopul lui e să fie colțul meu virtual unde să scriu ce-mi trece prin cap atunci când am chef, pentru oricine o vrea să citească. Spre exemplu, mă aștept ca articolul ăsta să nu intereseze prea multă lume și dintre puținii interesați, mă aștept ca majoritatea să nu ajungă până aici cu cititul. Nu mi se pare nici un articol care vine cu informații, nici prea relatable , nici prea în niciun fel. Sunt gânduri de-ale mele despre cât m-am schimbat de-acum 10 ani și până acum și deși cred că ar putea fi interesante, că de aia le fac publice, cred că e mai mult un articol pentru mine. Pe de altă parte, încă îmi doresc o comunitate. Îmi doresc să scriu despre cărți care mi-au plăcut, să recomand povești faine și poate mai puțin hyped ca altele, dar și să mă alătur hype -ului când e cazul. Mi-ar plăcea ca atunci când cineva se gândește la cărți SF să se gândească în primul rând la mine, mi-ar plăcea să-mi ceară lumea recomandări, mi-ar plăcea să îmi scrie că au văzut o carte la mine și le-a plăcut. Și e o zonă în care sunt și nițel hater: mi se pare că fac asta de prea mult timp cât să mă simt atât de irelevantă pe cât mă simt (nu zic și că sunt, îmi scriu oameni, fac recomandări, am un bookclub, le moderez ocazional pe ale altora, sunt ok. Dar sunt momente în care vreau mai mult) . Și să oscilezi așa între „am să fac totul numai pentru mine” și „am să fac totul pentru a atrage oameni” duce fix la the louzy confusion în care îmi cam vine să-mi scot creierul din cap și să-l întreb ce naiba vrea de la mine. Răspunsul ar fi o cale de mijloc, care (sper că) începe fix cu un articol lung, mai degrabă pentru mine, în care îmi fac ordine în idei, dar și cu renunțarea la obsesia datelor. Da, fac 10 ani fix azi, dar pot aniversa oricând. Pot face chestii simpatice cu comunitatea pe care o am și peste o lună și tot aniversar să se numească. Sau nu. Pentru că nu există o rețetă sau un checklist sau ceva fix. Eu pot decide cum arată succesul sau împlinirea sau blogul ăsta. Și nu trebuie să respecte niciuna din definițiile pe care le aveam la 19 ani. Anyway , la mulți ani JC și dacă ai citit până aici, you’re pretty awesome & apreciez mult. Și te las cu o recomandare: . Începe cu ce vrei tu, poate cu , poate cu , poate cu altceva alltogether . Dar mi se părea cinstit să-ți las, totuși, o recomandare :D Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2011/04/academia-vampirilor-richelle-mead.html,"Doar cea mai buna prietena te poate apara de dusmanii tai nemuritori... Academia Sf. Vladimir nu este o scoala ca oricare alta, ci un loc secret, ascuns in strafundurile padurilor din Montana, in care moroii (vampiri vii si muritori) sunt educati in tainele magiei, iar tinerii dhampiri (jumatate oameni, jumatate vampiri) sunt antrenati sa-i apere de atacurile sangeroase ale strigoilor (morti vii), cei mai inspaimantatori si mai periculosi vampiri. Rose Hathaway, o fata dhampir, se pregateste sa devina garda de corp pentru prietena ei cea mai buna, printesa moroi Lissa Dragomir. Antrenamentul pentru lupta cu strigoii este unul dur si epuizant, iar, pe langa intrigile si comploturile din Academie, situatia ei se complica din cauza unei idile tainuite si interzise. Avand o legatura psihica iesita din comun, cum nu s-a mai intalnit de secole, cele doua eroine incearca sa faca fata amenintarilor... Dragostea si loialitatea sunt mai puternice decat legaturile de sange! Cand iubirea si gelozia se ciocnesc pe partie, vacanta de iarna devine sangeroasa... Lissa Dragomir este o printesa moroi, cu un rarisim dar de a stapani magia spiritului. Ea trebuie aparata in orice moment de strigoi (mortii vii), cei mai fiorosi vampiri. Puternicul amestec de sange omenesc si vampiresc din venele Rosei Hathaway, cea mai buna prietena a Lissei, o face sa fie dhampir. Rose si-a dedicat viata unei misiuni mai mult decat primejdioase: s-o apere pe Lissa de strigoi, care si-au jurat s-o faca asemeni lor. Un atac inopinat al strigoilor pune pe jar toata Academia Sf. Vladimir, care isi trimite in graba elevii intr-o vacanta obligatorie la schi. Dar peisajul mirific de iarna si statiunea eleganta din Idaho nu ofera decat un iluzoriu sentiment de siguranta. Cum trei dintre elevi fug din cantonament pentru a-i ataca la randul lor pe oribilii strigoi, Rose si Christian isi unesc eforturile pentru a le sari in ajutor. Numai ca eroismul are pretul lui... Ce s-ar intampla daca dand ghes inimii, Rose si-ar pierde cea mai buna prietena pentru totdeauna? Lissa Dragomir este o printesa moroi, cu un rarisim dar de a stapani magia spiritului. Ea trebuie aparata in orice moment de strigoi (mortii vii), cei mai fiorosi vampiri. Puternicul amestec de sange omenesc si vampiresc din venele Rosei Hathaway, cea mai buna prietena a Lissei, o face sa fie dhampir. Rose si-a dedicat viata unei misiuni mai mult decat primejdioase: s-o apere pe Lissa de strigoi, care si-au jurat s-o faca asemeni lor. O premonitie intunecata incolteste in mintea lui Rose si umbre fantomatice prevestesc un rau cumplit ce se apropie tot mai mult de portile de fier ale Academiei. Strigoii strang cercul si cer razbunare pentru vietile luate de Rose. Intr-o lupta mai apriga decat cel mai infricosator cosmar, Rose va trebui sa aleaga intre viata, dragoste si cele doua fiinte care conteaza cel mai mult pentru ea... dar oare alegerea ei inseamna ca doar unul dintre ei va supravietui? Pana unde va merge Rose ca sa-si tina juramantul? Atacul recent de la Academia Vampirilor a fost cel mai violent din istoria scolii, sacrificand vieti de elevi moroi si dhampiri, profesori si gardieni. Ba, mai mult, strigoii au luat cu ei un numar de victime… Dar pentru Rose una singura conteaza... Dimitri Belikov. Si este obligata acum sa aleaga: fie isi respecta juramantul vietii, acela de a o apara pe Lissa – cea mai buna prietena a ei si ultima supravietuitoare a neamului Dragomir -, fie sa renunte la Academie si sa se aventureze in lume, vanandu-l pe barbatul iubit. Va trebui sa mearga pana la capatul pamantului ca sa-l gaseasca pe Dimitri si sa-si respecte juramantul pe care i l-a facut, implorata de el. Dar intrebarea este, atunci cand va sosi momentul, va mai vrea el sa fie izbavit? Iar Rose, va gasi ea taria de a-l ucide? Dimitri i-a acordat lui Rose o ultima sansa. Dar alegerea facita de ea nu a fost cea buna... Dupa o lunga si tulburatoare calatorie pana in orasul natal al lui Dimitri din Siberia, Rose Hathaway s-a intors la Sf. Vladimir – si la cea mai buna prietena a ei, Lissa. Sunt in pragul absolvirii, iar fetele de-abia asteapta ca viata de dincolo de portile de fier ale Academiei sa inceapa. Dar inima lui Rose inca mai tanjeste dupa Dimitri, si stie prea bine ca el pandeste ascuns undeva, nu departe. Nu a reusit sa-l ucida atunci cand a avut sansa. Iar acum, cele mai rele temeri ale ei sunt pe cale sa se adevereasca – Dimitri, strigoiul, o vaneaza. Numai ca de data aceasta nu mai vrea s-o convinga sa i se alature, ci s-o ucida. Ultimul episod cutremurator de la Academia Sf. Vladimir. Zarurile au fost aruncate. Crima. Dragoste. Gelozie. Si sacrificiu final. Regina a murit si lumea Moroilor nu va mai fi niciodata la fel. Pe Rose, victima unei inscenari, o asteapta o executie nedreapta - se pare ca nici chiar Dimitri nu o va mai putea salva acum... Iar Lissa este implicata intr-o lupta pe viata si pe moarte pentru tronul regal. Fetele se vad nevoite sa se bazeze pe dusmani si sa-i puna sub semnul intrebarii pe cei in care aveau incredere... Dar daca singura solutie ar fi de fapt sa jertfeasca ceea ce este mai important pentru ele? Sa se sacrifice una pe alta. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?offset=1323371700548&month=december-2011,"Aceasta nu este o poveste intunecata. Nu este o poveste despre nazism, Hitler, Germania sau razboi. Nu este o poveste despre omenie sau despre cruzime. Nu este o poveste despre moarte. Nu este nici macar o poveste despre o fata. Este o poveste despre cuvinte. Mi-a luat ceva sa ma obisnuiesc cu stilul autorului, pentru ca e diferit. Deschideti cartea si veti intelege de la primele pagini ce vreau sa spun. Moartea - naratorul acestei povesti - nu foloseste cuvintele ca sa spuna o poveste. Si nu actiunea e cea care conteaza. Cat despre suspans... nici macar nu incearca sa-l constuiasca. Ti se spune dinainte ce se intampla. Da, ti se poate intampla sa citesti sperand sa nu se intample totusi ceea ce sti ca se va intampla, dar nu de asta citesti. Citesti pentru ca Moartea picteaza. Inca de la inceput se vorbeste despre culori, dar e mai mult de atat. Moartea pur si simplu foloseste cuvintele ca sa picteze povestea in fata ochilor tai. Si o picteaza nu doar pentru ochii tai, ci si pentru toate celelalte simturi. Vezi cuvintele. Le mirosi. Le auzi... E uimitor! Dureaza o vreme pentru a te obisnui cu stilul, dar apoi ajungi in acel punct in care nu mai citesti romanul doar ocazional, cand ai timp, ci te agati cu mainile de carte si nu-i mai dai drumul. nu e o poveste intunecata, dar e o poveste care trebuie citita. Nu neaparat pentru poveste in sine, ci pentru felul in care e spusa. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2011/12/fior-recenzie.html,"Totul incepe cu o iarna grea, un copil lasat in leagan si o haita infometata. Doar ca haita nu e alcatuita din lupi, ci din varcolaci. Mustrat de constiinta, unul dintre ei salveaza copilul. Asa incepe o legatura unica intre Grace si lupi, in special lupul ei cu ochi galbeni, ochi pe care si-i aminteste inca de cand a fost rapita si salvata. Insa lupii ei sunt in pericol deoarece se crede ca au omorat un tanar din oras. Grace descopera la usa ei un tanar impuscat, un tanar cu ochii galbeni pe care ii cunoaste atat de bine. Asa incepe o perioada incredibil de frumoasa a vietii ei, cand ajunge sa-l cunoasca pe Sam, traind impreuna o poveste de dragoste mai presus de orice. Dar nu Luna e cea care ii schimba pe baieti in varcolaci, ci frigul. Si e ultima vara a lui Sam, ultima perioada in care mai poate fi om. Acum, ca a simtit cum e sa fie cu Grace ca om, e sigur ca nu vrea sa mai fie lup, nu fara ea. Si atunci? O carte superba, pe care sunt mai mult decat incantata ca am primit-o de Craciun. Te captiveaza si nu te lasa sa-i dai drumul. Povestita atat din punctul de vedere al lui Grace, cat si al lui Sam, te ajuta sa intelegi ce se petrece in sufletele amandurora. Plina de intorsaturi neasteptate de situatie, plina de personaje extrem de vii... Pur si simplu superba. V-o recomand cu caldura tuturor. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2011/12/la-multi-ani.html,"Sincer, eu chiar nu ma pricep sa fac urari deosebite, insa va spun ca sunt fericita ca multumita blogului mi-am facut noi prieteni in 2011. Nu stiu cat de coerenta este aceasta fraza, caci sunt adormita, dar serios va doresc voua tuturor un an nou plin de impliniri si fie ca tot ce va doriti sa se indeplineasca. Sper ca si la anul vom fi tot aici si poate cine stie? Vom fi mai multi. An Nou Fericit! Privind in urma, pentru mine chiar a fost un an superb. Au fost, ca de obicei, bune si rele, dar am senzatia ca bunele au fost mult mai multe si mi-au dat mai multa satisfactie decat oricand. Se poate sa aiba legatura cu faptul ca, in sfarsit, nu mai citesc pur si simplu de dragul de a o face, ci si pentru a va impartasi parerea mea despre cartile citite. Sau se poate sa aiba legatura cu faptul ca anul acesta am facut rost de autograful autorului meu preferat, George RR Martin (da, chiar si cand urez, trebuie sa ma laud). Cert e ca mi-a placut 2011. Asadar, sper ca 2012 va fi un an si mai bun pentru noi toti, ca toate dorintele noastre pentru noul an se vor implini, ca vom petrece 2012 alaturi de cei dragi, si ca ne vom intalni ca pana acum in acest ""colt de internet"", unde sa discutam despre cartile noastre preferate. La multi ani tuturor! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2012/01/and-winner-is.html,"Stiu ca ati asteptat cu totii rezultatul si stiu ca ati luptat din greu ca sa meritati aceasta carte. Asadar, castigatorul incontestabil este... Larisa , cu 424 de comentarii ! Felicitari! Asteptam de la tine un e-mail pe adresa povesti_intunecate@yahoo.com cu numele complet, adresa si numarul de telefon. Pentru ca toti ceilalti useri merita felicitarile noastre, iata clasamentul final, pentru ca meritele voastre sa fie recunoscute: Larisa - 424 comentarii Laurentziu - 370 comentarii Just Laugh - 252 comentarii Gheorghiev Alexandra - 203 comentarii andra lavander - 64 comentarii Andreea - 40 comentarii Mirela - 26 comentarii Restul, la fel ca data trecuta, au sub 10 comentarii. Inca o data, felicitari tuturor si multumim sponsorului nostru, ! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2012/02/mostenirea-heorot-recenzie.html,"Stiu ca aceia dintre voi care urmaresc si comenteaza pe acest blog prefera sa citeasca o carte fantasy cu o poveste de dragoste pe fundal sau un roman distopic si ca va plac mai putin (sau deloc) cartile SF. Totusi, abia am terminat prima carte din seria Heorot si mi-a lasat o impresie puternica pe care vreau s-o impartasesc cu voi. Totul incepe frumos, chiar paradisiac, cu o tabara a oamenilor pe Tau Ceti IV. De fapt, e vorba despre primul grup de colonisti care a parasit vreodata Pamantul cu intentia de a se stabili pe o alta planeta. Si lucrurile au mers bine. Recoltele, desi slabe, exista, animalele prospera si sistemul ecologic gasit nu prezinta nicio amenintare. E adevarat ca unii din oamenii de stiinta experimenteaza ""goluri"" in memorie din cauza ca au fost criogenizati pentru a ajunge pe planeta, insa toti invata sa traiasca cu Instabilitatea Hibernarii. Aceasta fiind situatia, colonelul Cadman e nevoit sa accepte ca rolul lui ca aparator al coloniei e de prisos. Si totusi, cand unul dintre caini fuge si, cateva zile mai tarziu, unul dintre vitei e gasit mort, prudenta lui Cadman (sau paranoia, dupa cum o considera ceilalti) il face sa fie mai atent. Asa afla ca ecosistemul nu e chiar cel banuit de ei si ca in varful lantului trofic exista ceva la care nimeni nu se astepta si pentru care oamenii nu erau pregatiti. Insa ceilalti refuza sa-l creada, preferand sa arunce vina pe el decat pe un asa-zis monstru. Dar respectivul monstru vine in tabara lor, aproape ucigandu-l pe Cadman si lasand in urma 13 morti, printre care primul bebelus nascut in Colonie. Asa incepe lupta pentru stapanirea Avalonului, o lupta pe care numai una dintre specii o poate castiga. Si diferenta e ca in timp ce monstrii sunt dotati de natura cu un arsenal impresionant, oamenii nu numai ca sunt neajutorati in fata vitezei si rezistentei monstrilor, dar nici nu stiu nimic despre adversarul lor, lucru care ii aduce deseori in situatii in care sunt prinsi nepregatiti. Am sa inchei cu un comentariu de pe spatele volumului, cu care am rezonat cand am terminat cartea: ""Pentru mine, ramane un mister de ce Hollywood-ul nu a turnat un film dupa Mostenirea Heorot. Clocoteste de adrenalina si are o creatura care i-ar devora pe Alien si Predator la aceeasi masa."" - Joe Haldeman Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2012/05/i-won.html,"Acum vreo doua saptamani, m-am asezat in fata tastaturii, incercand sa tot ce simt cand ma gandesc la seria mea preferata de carti, Cantec de Gheata si Foc . Ca de fiecare data cand vorbesc/scriu despre ceva ce imi place cu adevarat, mi-a fost incredibil de greu sa selectez esentialul fara ca articolul sa mi se para scurt si gol, dar si avand grija sa nu incep sa plictisesc scriind prea mult si prea detaliat. Intr-un final, multumita de rezultat, l-am publicat, inscriindu-ma astfel in concursul organizat de editura Nemira pe site-ul . Apoi am indeplinit si celelalte cerinte optionale, incercand sa-mi maresc cat de mult posibil scorul, in speranta ca articolul meu sa castige pentru ca am simtit ca, pe undeva printre litere s-a strecurat si destul de mult din iubirea mea pentru poveste, autor, personaje, intamplari, adica pe scurt, pentru serie. Concursul s-a incheiat luni si pentru mine cel putin, au fost doua zile lungi, dar a meritat asteptarea pentru ca astazi, cand mi-am deschis mailul, am aflat ca in curand, voi primi la posta cele 5 volume din Cantec... Vreau, asadar, sa multumesc in primul rand echipei pentru organizarea concursului si apoi voua, pentru ca v-ati facut timp sa cititi articolul meu. Si mii de multumiri celor care au si lasat un comentariu :) Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,http://jurnalul-unei-cititoare.ro/blog/2012/05/crima-la-timpul-trecut.html,"Pentru prima data de cand m-am apucat de bloggerit, ma simt mandra sa scriu aici, mandra ca pot fi eu cea care va da vestea. In ultimul timp, v-am tot vorbit despre carti fantasy si SF, dar prezentarea de astazi este despre o poveste de dragoste. Insa diferenta care ma face mandra nu este genul cartii, ci faptul ca autoarea e ""de-a noastra"". Si nu ma refer doar la faptul ca e romanca. Adina Speteanu are 18 ani - deci aproximativ de varsta noastra - si aceasta este prima ei carte publicata. A inceput sa scrie acum cativa ani, ca hobby, impartasind ceea ce crea pe un . Apoi, incet-incet, distractia a devenit ceva serios si iata ca in curand, Adina isi lanseaza cartea . Normal, subsemnata ei colega de liceu o sa fie prezenta la lansare, la rand pentru autograf. Si o sa pastrez cartea ca pe o dovada ca orice e posibil, daca exista vointa! Acum insa, o sa incerc sa fiu putin mai obiectiva si sa va spun ca povestea merita citita (cunoscand autoarea, am norocul de a fi citit povestea, asa ca ma puteti crede) : e un roman care te tine in suspans, care te obliga sa intorci foaia ca sa afli continuarea, sa afli misterele din povestea Emei. N-am sa va dezvalui insa nimic, alegand sa va impartasesc doar prezentarea oficiala a cartii de pe : ""A te indragosti de persoana nepotrivita nu este cel mai sanatos lucru. Dar cand acea persoana se dovedeste a fi si cea mai potrivita, lucrurile iau o intorsatura ciudata, aproape mortala. Dupa noua ani in care Ema a incercat sa uite ceea ce a distrus-o si sa duca o viata normala, o veste ingrozitoare o aduce inapoi „acasa”, locul in care toata tragedia a inceput. Nimic nu mai este ca inainte. Durerea creste cu fiecare secunda, iar Adela, sora si unicul ei sprijin, este moarta. Prinsa intre furie si tristete, Ema cade in capcana domnului Predescu si porneste in cautarea criminalului Adelei. Condusa doar de propriile ei puteri si de o dorinta fierbinte de razbunare, ajunge intr-o lupta in care supravietuirea este unicul scop. Iar dragostea pare sa-i ingreuneze misiunea cu fiecare clipa. Constransa de indoieli si remuscari, speriata de amintirile trecutului ei intunecat, trebuie sa aleaga intre a lupta pentru ceea ce simte, sau a fugi din calea posibilei ei fericiri pentru totdeauna. Dar ezitarea complica lucrurile si aproape ca ii pune viata in pericol..."" Asadar, daca eu nu v-am convins, descrierea cred ca a reusit si sper sa ne intalnim la lansare . Nu se stie deocamdata sigur cand va fi aceasta, insa daca nu mai apar modificari, se va intampla pe undeva prin prima jumatate a lunii iunie. O sa va anunt imediat ce aflu locul si data exacta. Eu sigur voi fi acolo! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2012/06/nu-stiu-cum-sa-va-spun.html,"""...dar mi-e rau dor de mare! Ard si ma sting daca nu plec acum!"" Cati ati recunoscut melodia pana acum? Nu, nimic familiar? Biiiine... Nu sunt fan Vama (fie ea veche sau nu), dar imi plac cateva melodii. Pe asta am incercat din rasputeri sa n-o ascult saptamana trecuta, pentru ca efectiv nu mai puteam sta locului. Chiar ca ""trebuieeeee sa ajuuuuung"" la mare. Acum insa pot s-o ascult linistita, pe repeat chiar, pentru ca maine dimineata ma intalnesc la gara cu niste colegi si am plecat. Nu lipsesc mult, vreo 4 zile (""dupa buget"" cum spunea Caragiale) , asa ca n-o sa apucati sa-mi duceti dorul. Oricum, am de gand sa fac din zilele astea cele mai frumoase zile din toata vacanta. Nici n-o sa fie greu, pentru ca pentru mine, nu exista nimic mai frumos decat mersul la mare. Si pentru ca e un blog de carti, o sa va spun si pe care planuiesc s-o iau in bagaj (mda, una singura pentru ca ma indoiesc sincer ca in afara de tren o sa am cand sa citesc. Doar merg cu prietenii!) O sa iau cu mine de GRRM, G. Dozois si D. Abrams. Nu pentru ca o consider o carte ""de plaja"", dar romanul e genial si te prinde. L-am inceput deja si mi-ar fi imposibil sa-l las acasa si sa incep altceva. Asadar, cand ma intorc o sa va ofer recenzia ;) Voi ce planuiti sa cititi in concediu? Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2012/08/rezultatele-concursului-alege-ti-premiul.html,"In primul rand, vreau sa le multumesc si sa-i felicit pe toti cei care s-au inscris la concurs. A fost interesant sa va citesc parerile, va multumesc si pentru incurajari si sper sa continuati sa urmariti blogul. Ca sa nu prelungesc inutil suspansul, userul care a castigat premiul oferit de este Stephany . Felicitari! O sa te rog sa-mi trimiti un e-mail la adresa in care sa-mi lasi datele tale personale (nume complet, adresa, numar de telefon) . Mai jos este top 3-ul participantilor: Stephany - 110 comentarii Sorin - 66 comentarii Elena - 61 comentarii Inca o data, felicitari tuturor si bravo Stephany! Multumim de asemenea sponsorului acestui concurs, , o librarie online unde gasiti sute de la preturi exceptionale si unde va puteti comanda chiar , ca sa va bucurati de povesti in limbajul in care au fost scrise. Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?offset=1350056940264&month=october-2012,"Stiti toate acele basme din copilaria noastra, pe care voiam sa le ascultam iar si iar si in lumea carora doream sa ajungem? Cum credeti ca ar fi ca, in schimb, acele personaje sa ajunga in lumea noastra? Raspunsul e: ""trist, foarte foarte trist"". Sau, cel putin acesta este raspunsul oferit de serialul Once Upon a Time , unde personajele de basm au ajuns in lumea noastra deoarece Regina, mama vitrega a Albei ca Zapada este atat de furioasa ca a fost invinsa incat arunca o vraja care sa-i duca pe toti locuitorii intr-o lume fara magie si, mai ales, fara finaluri fericite. Aparant, aceasta lume este lumea noastra, unde ajung cu totii fara nicio amintire despre cine au fost in basme. Doar ca in acest oras exista un baietel, Henry, fiul adoptiv al Reginei, care are o carte intitulata Once Upon a Time care spune povestea blestemului Reginei si care face legatura intre persoanejele din carte si persoanele din oraselul Storybrooke, unde au ajuns cu totii. Din carte, Henry afla ca exista cineva care ii poate salva, asa ca pleaca sa o gaseasca pe Emma, mama lui biologica si fiica Albei ca Zapada, care este si cea care ii va salva pe toti. Doar ca Emma nu crede nimic din ce spune Henry. Totusi, se ataseaza de baiat si ramane in oras. (Apropo, pentru fanii serialului House MD, Emma e jucata de Jennifer Morrison aka Cameron) Primul sezon prezinta in paralel povestile unor personaje din lumea basmelor si din lumea reala, aratand simultan modul cum Emma ii ajuta sa-i gaseasca macar o bucatica din fericirea happy-end -urilor pierdute, in timp ce Henry incearca s-o convinga ca oamenii din Storybrooke sunt intr-adevar personaje din povesti si ca ea trebuie sa-i salveze. Apar persoanaje celebre precum Belle (Frumoasa, din Frumoasa si Bestia) , Scufita Rosie (a carei poveste a fost schimbata, devenind cu adevarat geniala) , Pinocchio, un Duh al Lampii, Rumplestiltskin (pe care eu il iubesc enorm - nu pentru aspect, nu e vreun sex simbol, ci pentru povestea personajului, care e superba) . De asemenea, unele personaje secundare din basme primesc si ele povestea lor, precum Grumpy, unul din cei 7 pitici sau Jimminy Cricket al lui Pinocchio. Sezonul doi a inceput pe 30 septembrie si avand in vedere ca serialul e addictive , normal ca l-am vazut si am ramas ""oau"" pentru ca nu mi-am putut imagina ce putea urma. Abia astept episodul urmator si va recomand si voua serialul pentru ca va schimba complet modul in care priveati personajele de basm (plus ca Vanatorul din povesta Albei ca Zapada e foarte bun... if you, girls, know what I mean!) Asa da! In sfarsit, raspunsuri! Multe raspunsuri, multe explicatii, multe revelatii... Stiu ca aceasta carte nu e ultima din serie, dar e ultima tradusa la noi si sincer, mi se pare un sfarsit mai mult decat perfect. Intrebarile si-au primit raspuns. Cammie a fost supusa la examenul suprem, cel al vietii, si dupa parerea mea, l-a trecut. Nu cu brio, nu poti scapa nevatamat dintr-o lupta spion vs spion, cu atat mai putin dintr-una spioni-invatacei versus spioni-experimentati din Cerc, dar Cammie a supravietuit si a aflat raspunsurile la multele intrebari care pe mine, ca cititor, deja incepusera sa ma enerveze. Ally Carter a reusit sa construiasca pe parcursul a 3 volume o anume tensiune si sa-i starneasca unui cititor toata curiozitate. In acest roman, insa, autoarea se dezlantuie, crescand si mai mult tensiunea pana in punctul maxim, in care totul erupe. Am citit cartea pe nerasuflate (marti dupa-amiza am cumparat-o, marti seara era gata) si uneori, aproape ca nu-mi puteam tine ochii locului pentru ca eram dornica sa sar cateva paragrafe ca sa ma asigur ca, intr-un fel sau altul, totul o sa fie ok. N-am sa va spun ce se intampla sau cum se termina, ajunge ca v-am dezvaluit ca protagonista nu moare. Despre restul personajelor... ramane sa aflati voi, citind. Ceea ce va pot spune e ca acest volum e mult mai bun decat celelalte, ca e mult mai incarcat de actiune si, dupa cum v-am repetat de cateva ori, plin de raspunsuri. Imi place sa cred ca, de-a lungul timpului, cu totii ati auzit macar o data aceasta melodie. O canta o gramada de artisti, straini si romani (de la Westlife la Marcel Pavel) si e nelipsita de la concursurile de cantat (a cantat-o chiar sezonul acesta din X factor un nevazator care l-a impresioant pana la lacrimi pe Bitman) Informandu-ma pentru acest articol, am descoperit ca a fost compusa in 2002 pentru Secret Garden (gasiti mai multe informatii pe Za All Mighty Wikipedia, ) Eu am auzit-o prima data cantata de Westlife si ma obisnuisem cu versiunea lor, care imi placea. Apoi, intamplator, l-am descoperit pe Josh Groban, care in topurile mele personale este cel mai bun cantaret strain de pe planetuta noastra. Si cand am auzit melodia cantata de el, playsilt-ul meu s-a schimbat. Nu ma intelegeti gresit, Westfile sunt buni, dar nu sunt Groban. Omul asta are o voce atat de calda si de blanda, si totusi simultan atat de puternica... Si mi se pare ca profita la maximum de ea, cantand melodii care i se potrivesc si care au niste versuri exceptionale. Cand il ascult, eu una simt cum vocea lui parca umple tot spatiul din jurul meu, si simultan parca imi sopteste la ureche. Efectul e fenomenal, mai ales ca transmite cu fidelitate fiecare sentiment exprimat de versuri, asa ca vocea si talentul lui se potrivesc perfect cu o melodie inspirationala ca You Raise Me Up . Intamplator, citind despre melodie, am aflat ca versiunea lui e si cea mai bine vazuta in topuri. Oricum, o sa va las mai jos intai melodia cantata de Westfile, ca sa va faceti o idee, apoi cantata de Groban, ca sa intelegeti diferenta. Si daca va place vocea lui Josh, cautati si alte melodii de-ale lui, precum Awake sau Remember When It Rained sau Broken Vow ... sau orice, sunt absolut superbe toate! A trecut o saptamana de cand am cumparat si terminat volumul 2 din Academia Vampirilor si ma tot gandesc ca v-am promis o recenzie si ca ar trebui s-o scriu. Chiar mi-a placut cartea, mai mult decat primul volum, am apreciat multe lucruri legate de actiune si de scris in sine, mi-a placut ca persoanajele evolueaza, ca sunt introduse personaje noi, ca povestea ""creste"", se dezvolta, devine mai captivanta... Ca doar nu degeaba am terminat cartea in ziuna in care am cumparat-o! Dar pur si simplu nu pot sa scriu. Ma gandeam sa va spun ca sufar de writer’s block , dar nu ma consider autoare, eu pur si simplu astern ganduri pe ""hartia virtuala"" si vi le impartasesc. Dar acum, nu fac decat sa ma holbez la foaia goala cu mintea la fel de goala. Mi-a placut cartea, mi-a placut mult si as vrea sa va povestesc exact de ce. Am motivele in minte, dar... parca toate gandurile sunt fluturi si plasa cu care incerc sa-i prind e gaurita. Totusi, va recomand cartea. Cititi-o voi insiva ca sa vedeti toate acele motive pe care eu pur si simplu nu le pot aduce intr-o forma coerenta si convingatoare. Pur si simplu cititi. E romance, e fantasy, e bun ! Stiu ca e cam devreme ca sa vorbim despre Halloween, mai ales ca este o sarbatoare ""imprumutata"" la fel ca hamburgerii si coca-cola. Totusi, este sarbatoarea povestilor intunecate, asa ca vreau sa marchez cumva momentul. Si ce metoda mai buna decat un concurs de fidelitate in urma caruia puteti castiga o ? Concursul se va desfasura incepand de azi si pana pe data de 28 octombrie , urmand ca rezultatul sa fie anuntat pe 31 octombrie , la miezul noptii, adica exact in noaptea de Halloween. Premiul este oferit de si consta intr-un voucher in valoare de 40 de RON pentru cumparaturi pe site-ul librariei, de unde puteti alege inclusiv ! Bun, acum ca v-am captat atentia, iata ce va trebui voi sa faceti: Postati la acest articol un comentariu in care specificati numele vostru si adresa de e-mail. (Atentie: acest comentariu echivaleaza cu inscrierea in concurs, asa ca postati mai intai aici!) In perioada concursului (01-28 octombrie) , lasati cat mai multe comentarii la orice articole de pe blog, indiferent de vechime sau de subiect. (Atentie, totusi, sa nu lasati doua comentarii consecutive la acelasi articol, ele se vor numara ca unul singur) Persoana cu cele mai multe comentarii va fi desemnata castigatoare! Atentie! Nu pot participa la concurs persoanele care au un blog sponsorizat/partener cu ! Multumim librariei libris.ro, cea mai buna sursa de . Si mult succes tuturor! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2012/10/iluzionistul-film.html,"Mai devreme in cursul anului, v-am vorbit despre un film superb cu si despre magicieni si iluzii (The Prestige - articolul il gasiti ). Mie imi place genul acesta de filme tocmai pentru ca sunt gandite ca un truc magic: ti se prezinta o poveste, se intampla niste lucruri extraordinare, care pare ca sfideaza logica si apoi, in ultimele minute din film, ti se arata ""smecheria"" din spatele a tot ceea ce ai vazut, si atunci intelegi ca a fost doar fum si oglinzi. Un astfel de film este si Iluzionistul , film in regia lui Neil Burger, cu Edward Norton si Jessica Biel in rolurile principale. Filmul prezinta o superba poveste de dragoste care pare destinata sa nu se implineasca niciodata... Insa magicienii lupta impotriva tuturor legilor naturii, asa ca nimic nu e defnitiv in viziunea magicianului Eisenheim.... nici macar moartea! Motivul pentru care scriu despre acest film acum (si va spun atat de putine) este ca il puteti vedea chiar in aceasta seara, la ora 22:30 pe PRO TV. Parerea mea este ca nu trebuie sa-l ratati! Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog/2012/10/7-zile-ramase.html,".. pana la incheierea . Si desi am mai anuntat de cateva ori pe facebook cine se afla pe primele 3 pozitii, acum o sa va dau si cifre... plus un anunt surpriza! Clasamentul arata cam asa: cassidy - 172 comentarii Alexandra Gheorghiev - 59 comentarii Andreea - 47 comentarii Paun Cezara - 34 comentarii AlexaAle - 33 comentarii Stan Dana - 11 comentarii Stephany - 7 comentarii giorgiana - 2 comentarii Cat despre anuntul surpriza: Vom oferi un premiu si pentru locul 2. Mai exact, Andra o sa va ofere un exemplar din volumul 2 al seriei Fortele Raului Absolut de Kelley Armostrong! Concursul se incheie duminica 28 octombrie, ora 23:59 , asadar, mai aveti 7 zile sa schimbati clasamentul. Mult succes! De asemenea, multumim librariei online care va premia castigatorul cu un voucher in valoare de 40 RON, cu care va puteti cumpara din , inclusiv din gama de . Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
2,https://jurnalul-unei-cititoare.ro/blog?offset=1357741500197&month=january-2013,"La inceputul anului trecut, am avut o tentativa de a crea prima mea rubrica. Aveam de gand sa fie pur si simplu o serie de articole pe diverse teme, care sa genereze dezbateri despre orice subiecte imi treceau prin cap in acel moment. ""Greseala"" a fost ca am inceput cu un citat si tuturor a parut sa va placa ideea de a citi diverse citate interesante, insa eu nu asta aveam in cap asa ca am renuntat. Pana la urma, spre sfarsitul anului am inceput rubrica care e mai aproape de ce-mi doream. Totusi, am recitit comentariile voastre la acel prim articol si mi-am dat seama ca ideea de a prezenta din cand in cand cate un citat despre care sa vorbim dupa nu e chiar atat de rea si cred ca mi-ar placea sa incerc sa ""sap"" dupa citate. Asadar, un an mai tarziu, mi-am propus sa reincep/continui aceasta rubrica, pe care am denumit-o simplu . Am inceput cu George RR Martin, autorul meu preferat de Fantasy, asa ca m-am gandit ca ar fi perfect sa continui cu Isaac Asimov, autorul meu preferat de SF. Citatul pe care l-am ales suna cam asa: ""Congratulations on the new library, because it isn't just a library. It is a space ship that will take you to the farthest reaches of the Universe, a time machine that will take you to the far past and the far future, a teacher that knows more than any human being, a friend that will amuse you and console you - and most of all, a gateway, to a better and happier and more useful life."" Am incercat si o traducere: ""Felicitari pentru noua biblioteca, deoarece nu este doar o biblioteca. Este o nava spatiala care va va purta spre cele mai indepartate parti ale Universului, o masina a timpului care va va duce in trecutul indepartat si in viitorul indepartat, un profesor care stie mai mult decat orice fiinta umana, un prieten care o sa va inveseleasca si o sa va consoleze - si cel mai important, o poarta spre o viata mai frumoasa, mai fericita si mai utila."" Am inceput cu semnificatia fanteziei si rolul ei in viata noastra, continui cu semnificatia bibliotecii si rolul ei in viata noastra. E interesant de stiut ca in copilarie, familia lui Asimov nu avea prea multe posibilitati, asa ca biblioteca a capatat un rol foarte important in viata lui pentru ca era singura metoda pin care putea citi. In timp ce scriam, mi-am dat seama ca aproape tot ce am citit eu scris de el am imprumutat de la biblioteca, deoarece stocul cartilor sale e epuizat peste tot. Desigur, de atunci am incercat sa arunc cate o privire prin anticariate si pe la vanzarile de carti vechi ca sa-l aduc in biblioteca mea deoarece nu concep sa nu am romanele lui in casa. Voi mai mergeti la biblioteca? Dupa ce a fost publicat Codul lui DaVinci , in mass-media s-a facut mare tambalau. Cartea - pe care recunosc ca n-am citit-o - pleaca de la ideea ca exista o intreaga conspiratie cu rolul de a ascunde ceva ce ar da peste cap credinta oricarui crestin. Din acest punct de vedere, Codul lui DaVinci si Sanctus se aseamana, pentru ca amandoua pornesc de la premiza ca Biserca ascunde ceva. Cartea debuteaza cu moartea unui calugar care se arunca din Citadela - un munte sfant imaginar, aflat in Turcia - in vazul intregii lumi. Acest lucru ar putea fi primul eveniment anuntat de o profetie antica pe care putini o cunosc. Liv, sora calugarului, il credea disparut asa ca atunci cand el ajunge in toate ziarele si la toate stirile, ea abandoneaza totul, parasind Statele Unite si plecand in Turcia pentru a afla ce s-a intamplat cu fratele ei in ultimii ani si ce l-a impins la sinucidere. Asa ajunge ea in mijlocul evenimentelor, devenind atat tinta calugarilor din Citadela, care vor sa impiedice deznodamnatul profetiei, cat si a urmasilor unui trib antic, care vor indeplinirea aceleiasi profetii. Cartea este superba, e scrisa intr-un ritm alert care te impiedica s-o lasi din mana, iar misterul si tensiunea sunt amplificate cu fiecare cuvant citit. Personajele sunt foarte bine conturate, trecutul lor fiind bine pus la punct astfel incat amintirile strecurate printre randuri le fac sa para niste persoane extrem de reale. De asemenea, e foarte usor sa te atasezi emotional de ele tocmai din cauza detaliilor pe care le afli, detalii care, impreuna cu actiunile si motivatiile din spatele lor, le fac sa-ti mearga direct la suflet. Citadela ca punct de reper este la randul ei ""inventata"" foarte detaliat si desi stiam ca nu exista, nu m-am putut impiedica sa dau un search pe google sa verific, atat de reala mi s-a parut cand am terminat cartea. Cat despre povestea ""reala"" a Facerii care sta in spatele profetiei si pe care calugarii Sancti din Citadela incearca sa o mentina secreta, e, la fel ca restul romanului, extrem de bine construita, detaliile imbinandu-se perfect ca-intr-un puzzle. Si e si foarte frumoasa in sine. Per total, a fost o placere sa citesc cartea (sau, mai bine zis s-o ""devorez"" pentru ca mi-a fost extrem de greu sa ma opresc din citit pana cand n-am terminat-o) . V-o recomand si sper sa va placa la fel de mult ca mie :). Pentru unii, 2012 a fost un an bun, pentru altii mai putin, dar as vrea sa stam cu totii cateva minute si sa ne gandim la anul care a trecut, sa ne amintim cele mai vesele si cele mai triste momente si sa incercam sa tragen niste concluzii pentru anul care vine. De aceea lansez aceasta leapsa alcatuita din 12 intrebari... plus una bonus, pentru anul care vine ;) 1) Care este cea mai fericita amintire din anul 2012? Au fost multe momente care mi-au placut enorm, dar cea mai fericita amintire e din clipa in care am ajuns la mare, am intrat prima data in apa si m-am lasat pur si simplu sa plutesc. A fost o senzatie incredibila de relaxare amestecata cu euforie... superb! 2) Care e cel mai trist lucru care ti s-a intamplat anul trecut? Din pacate, mi-a fost intarita parerea ca increderea trebuie acordata cu multa multa grija pentru ca o data ce ti-e calcata in picioare, oricat ai crede in a 2-a sansa, nu poti sa mai privesti la fel persoana care te-a dezamagit. 3) Care este cuvantul care rezuma cel mai bine anul care abia s-a incheiat? Probabil prietenie , pentru ca in ciuda a ceea ce am scris mai sus, niste persoane (altele, evident), mi-au demonstrat ca prietenia adevarata chiar exista si ca poti sa gasesti niste oameni cu care pur si simplu sa te intelegi, cu care sa poti sta de vorba despre orice, in fata carora sa poti fi vulnerabil... Pe scurt, niste oameni cu care poti fi prieten. 4) Ce dorinta ti s-a implinit anul trecut? Am petrecut mai mult timp cu ai mei in concediu. 5) Care este realizarea pe care nu vrei s-o uiti? Faptul ca am mers cu niste prieteni la mare cateva zile si am fost pe cont propriu. 6) Cate carti ai citit anul trecut? Conform Goodreads, 78. 7) Care a fost cea mai buna carte citita in 2012? Au fost multe, dar cea care mi-a mers la sulfet a fost A Dance with Dragons , chiar prima carte citita in 2012. N-are sens sa mai explic de ce mi-a placut, ajunge doar sa spun ca face parte din seria Cantec de Gheata si Foc . 8) Care carte cita anul trecut ti-a displacut/te-a dezamagit cel mai tare? Jurnalele Vampirilor #5 . Citisem primele capitole inainte sa cumpar cartea si imi placusera, asa ca am vrut-o. Dupa ce am citit-o,am ajuns sa regret. 9) Care este cel mai bun film pe care l-ai vazut in 2012? Eu abia anul asta am reusit sa vad X-Men Origins: Wolverine care este fara discutie filmul meu preferat. Dar daca ar fi sa aleg un film aparut anul asta, o sa merg cu Hunger Games . A avut el destule lipsuri, dar poate va face mai multa lume sa citeasca. 10) Care este cea mai frumoasa melodie pe care ai descoperit-o in 2012? Daca noi ne iubim de la Holograf. N-am descoperit-o acum, ci pur si simplu a aparut in 2012. E incredibila si am ascultat-o live in concert prima data, deci are un loc special in sufletul meu :). 11) Regreti ceva de anul trecut? Cand am scris intrebarea, voiam ca rapsunsul sa fie ceva personal, insa vorbind de Holograf la intrebarea anterioara, mi-am amintit ca Bittman nu mai canta (momentan) si acesta e un lucru pe care il regret enorm. Sper ca anul asta sa-si revina pentru ca iubesc Holograf si muzica lor. 12) Ce ai invatat din experienta adunata in anul care s-a incheiat? Am invatat despre oameni: ca intotdeauna oamenii te pot surprinde. Unii placut, unii neplacut, dar intotdeauna ti se poate intampla sa fii surprins. Bonus: 13) Scrie o dorinta pentru anul 2013. Sa fie cel putin la fel de bun ca 2012! Dau leapsa mai departe , lui , , , , fetelor de la , fetelor de la si oricui doreste s-o preia. Primul cuvant care imi vine in minte cand ma gandesc la iarna este frigul . Sunt o persoana care iubeste caldura, soarele si vara, asa ca iarna pentru mine inseamna frig, haine multe, jachete groase, manusi, caciuli si sute de alte metode pentru a te proteja de gerul muscator. Iarna mai inseamna si zapada , si aici ma intorc la pozitivism pentru ca iubesc sa vad zapada, iubesc felul cum arata, iubesc felul cum sclipeste in soare si - am mai spus-o si o repet - iubesc felul in care infrumuseteaza chiar cel mai banal si mai trist oras. Vin fieeert ! Da, stiu, sunt doua cuvinte, dar impreuna alcatuiesc unul dintre cele mai bune lucruri care se intampla iarna. Numai bun intr-o seara friguroasa, cu putina scortisoara. Yum! Ati intrat vreodata intr-o casa in care e un brad natural? Mirosul acela incredibil e singurul lucru care imi sterge orice regret la gandul ca an de an sunt taiati milioane de brazi. Sunt si eu pro-natura pana la un punct, pentru ca nu planuiesc sa renunt vreodata la brazii de Craciun naturali. Totusi, exista cei in ghiveci, care si miros si protejeaza mediul, asa ca toata lumea castiga! Daca tot am vorbit despre brazi, n-am cum sa nu pomenesc de globurile de Craciun , pe care le iubesc. Cu cat sunt mai elegante si mai interesante, cu atat imi plac mai mult. Preferatele mele sunt vreo 10 decoratiuni de lungimea degetului mic in forma de picaturi de apa, care sunt transparente, dar au un efect de prisma, asa ca atunci cand trece lumina prin ele se vad o gramada de culori. Sunt absolut superbe! Iarna e revelionul si revelionul inseamna, pentru mine, agende noi pentru ca incerc sa tin un mini-jurnal in niste agende mici pe cate un an de zile, avand alocate cam 5-10 randuri zilnic, spatiu perfect pentru rezumatul fiecarei zile. In plus, pentru momentele cand vreau sa ""aberez"" am un jurnal mare care se umple si el incet-incet :). Ultimul si nu cel din urma, al saptelea cuvant la care ma gandesc este mancarea >:). De Craciun si Revelion, mai ales in Romania, se pune mult accentul pe a avea ""toate cele cuvenite pe masa"". Salata de boeuf mi se pare intotdeauna prea putina si sunt fanul nr #1 al sarmalelor. Cam astea sunt primele 7 lucruri care imi vin in minte cand ma gandesc la anotimpul rece. Si cu asta se incheie si postarile de iarna. Sper ca v-au placut :). Salut! Eu sunt Georgiana (Ghanda) și citesc oricând am un moment liber. Ador poveștile care mă poartă în lumi fantastice și care-mi rămân în minte mult după ultima pagină. Dacă și tu iubești cărțile, atunci abia aștept să facem schimb de recomandări de lectură!"
3,https://blogdecititori.ro/mr-robot-dupa-primele-patru-episoade-fuck-society/,"“Salut, prietene! Poate ar trebui să-ți pun un nume, dar asta e o pantă alunecoasă. Ești doar în capul meu, trebuie să ne amintim asta.Fir-ar! Chiar s-a întâmplat, vorbesc cu o persoană imaginară! Ceea ce am să-ți spun e strict secret; o conspirație mai mare decât noi toți. Există un grup puternic de oameni acolo, care conduc lumea în secret. Mă refer la tipii despre care nimeni nu știe, care sunt invizibili. Elita de 1%, tipii care se joacă de-a Dumnezeu fără permisiune. Iar acum cred că mă urmăresc” – așa începe primul episod al serialului – cu vocea lui Elliot, un hacker justițiar pe timp de noapte și inginer de securitate informatică la AllSafe în timpul zilei – nr. de angajat ER28-0652. Până acum Hollywood-ul ne-a prezentat tot felul de povești plate și filme cel mult mediocre despre hackeri. Eu unul nu-mi amintesc să fi văzut vreun film decent cu hackeri până acum, deși subiectul e unul extrem de ofertant. Poate că din acest motiv am fost sceptic atunci când am auzit de Mr. Robot. Însă, după ce am dat play, mai exact după șase minute și treizeci de secunde, am realizat cu surprindere și entuziasm că în sfârșit s-a găsit cineva care să trateze cu talent cinematografic universul cibernetic. Serialul ne prezintă povestea lui Elliot ( ) – un tip singuratic, fără prieteni, ce se confruntă cu o anxietate socială severă. Dacă în timpul zilei Elliot e un simplu tehnician la firma de securitate informatică AllSafe, în timpul liber Elliot se folosește de abilitățile sale cibernetice pentru a depista tot felul de ticăloși, pedofili sau criminali pe care mai apoi îi predă, sub protecția anonimatului, pe mâna poliției. Elliot nu e nici pe aproape mulțumit de viața sa, e antisocial, are crize frecvente din cauza singurătății și din acest motiv își administrează 30 de mg de morfină pe zi și 8 mg de suboxene pentru a nu deveni dependent. Mr. Robot nu e un serial doar despre hackeri, despre niște tipi care sparg niște parole, ci merge mult mai în profunzime; ne prezintă demonii lui Elliot, viziunea sa asupra lumii, asupra societății, fiind, din acest punct un intens thriller psihologic. Elliot are o viziune sumbră asupra societății – își imaginează oamenii ca simpli pioni ce sunt folosiți, fără ca aceștia să realizeze, de către cei care dețin puterea – oamenii invizibili, elita de 1% a omenirii. Dese sunt intervențiile lui Elliot în care acesta își exprimă, sub forma unui monolog, percepțiile sale despre democrație, Facebook, social media, denaturarea relațiilor interumane, condiția omului simplu etc. Uneori visez că salvez lumea, salvându-i pe toți din mâna invizibilă, cea care ne marchează cu o insignă de angajat, cea care ne forțează să lucrăm pentru ei, cea care ne controlează zilnic fără să știm. Dar nu pot s-o opresc, nu sunt atât de special, sunt doar un anonim, un sihastru. Talentul lui Elliot nu trece însă neobservat și este abordat de către un tip misterios, îmbrăcat într-o uniformă soioasă de electrician pe buzunarul căreia se află inscripția Mr. Robot ( ), care îi propune să se alăture unei organizației de hackeri, fsociety. Mr. Robot îi prezintă lui Elliot planul său de a distruge societatea capitalistă prin atacuri informatice repetate, scopul final fiind acela de a produce cel mai mare accident de redistribuire a averii din istorie. Până acum, după primele patru episoade, Mr. Robot mi-a plăcut așa cum nu credeam că o să-mi placă vreodată un film serial. Scenariul, coloana sonoră, replicile personajelor, acțiunea – sunt impecabil realizate și cred cu tărie că are șansa de a deveni unul dintre cele mai bune seriale din ultimii ani. Din păcate sunt sceptic în ceea ce privește numărul celor ce se vor uita cu plăcere la Mr. Robot fiindcă nu avem parte de criminali în serie, scene explicite de sex sau violență, ci doar o critică dură la adresa societății. Fuck society!"
3,https://blogdecititori.ro/cei-opt-odiosi-ai-lui-tarantino/,"De când am văzut știrea că s-a răzgândit și că în cele din urmă va face filmul , adică în urmă cu un an și ceva, am început să număr zilele până la premieră. Fiind unul dintre regizorii mei preferați, Quentin Tarantino nu m-a dezamăgit cu niciun film produs de domnia sa până acum și eram sigur că nu voi suferi o dezamăgire nici cu noul său film. Înainte de a merge la film am citit câteva cronici care m-au făcut să râd copios. Erau unii care se plângeau ba că The Hateful Eight e prea violent, ba că e prea mult dialog, ba e că prea plictisitor, ca nu e PC și tot felul de smiorcăieli de fată mare. Atunci a fost momentul de fapt când am realizat că noua producție a lui Tarantino nu mă va face să regret lunga așteptare. Filmul începe cu prezentarea unui crucifix înzăpezit, un cadru extrem de lung care m-a bântuit destul de multișor după vizionarea filmului, acesta fiind lăsat în urmă de diligența în care John Ruth, poreclit The Hangman ( ), o duce pe Daisy Domergue ( ) in Red Rock pentru a fi spânzurată și pentru a-și colecta, bineînțeles, recompensa de 10.000 de dolari. Gonind prin ținuturile înghețate ale Munților Stâncoși, The Hangman se întâlnește cu maiorul Marquis Warren ( ), un alt vânător de recompense, care a rămas călare pe trei cadavre, calul său pierind condițiilor vitrege din Wyoming. John Ruth își aduce aminte că maiorul Marquis a fost un prieten al președintelui Abraham Lincoln, i se face milă de acesta și acceptă să îi devină tovarăș de călătorie. Viscolul năpraznic ce vine din urmă îi determină pe cei din diligență să facă un popas la galanteria lui Minnie, iar în drumul lor în agață și pe Chris Mannix( ), care pretinde că e viitorul șerif din Red Rock – un alt idiot care a rămas în zăpada Munților Stâncoși fără cal. În timpul călătoriei spre galanteria lui Minnie, între cei patru tovarăși, ca să mai alunge din monotonie, se înjgheabă un dialog tarantinesc, doar că aici flecărelile obișnuite sunt înlocuite de teme mult mai seriose, cu tentă politică. Între timp, prizionera Daisy Domergue se mai alege cu câte un cot un mufă, semn că ceilalți pasageri nu apreciază glumele sale deloc tipice pentru o viitoare spânzurată. Ajunși la galanteria lui Minnie, Marquis Warren descoperă că Minnie s-a dus împreună cu soțul ei la mă-sa, pe cealaltă parte a muntelui, iar de cabană a rămas să se ocupe senior Bob ( ). În cabana în care ar urma să se adăpostească de viscol, John Ruth și gașca dau peste alți trei indivizi – călăul Oswaldo Mobray ( ), generalul confederat Sandy Smithers ( ) și sentimentalul Joe Cage ( ), un cowboy care pretinde că vrea să își viziteze mama pentru a petrece Crăciunul cu ea (să te umfle râsul, nu alta). În total opt ticăloși, șapte tipi macabri și o tipă dusă cu pluta (fără a-l mai pune la socoteală pe sărmanul vizitiu O.B. ( ) – care trebuie să conviețiească împreună în pace și liniște până trece viscolul. Ceea ce nu se va întâmpla, bineînțeles, pentru că avem de-a face cu un film de Tarantino. Iar de aici încolo vă puteți imagina și singuri ce se va întâmpla. The Hateful Eight e un film 100% tarantinesc până în măduva oaselor. Avem de-a face cu aceiași actori pe care Tarantino i-a tot rulat prin filmele sale, dialoguri lungi și inteligente, violență și sânge cât cuprinde, sarcasm din belșug și umor negru la greu. Plus că într-o perioadă asaltată de Star Wars, Avengers, și tot felul de filme special concepute pentru mâncătorii profesioniști de floricele, Tarantino s-a gândit să filmeze utilizând o tehnologie de pe vremea lu’ bunica, Panavision 70 cm – o tehnologie folosită în trecut pentru a filma cadre largi din natură, pe care cinicul de Tarantino o utilizează pentru a reda cadrele dintr-o cabană micuță. Da, am înțeles ironia. Coloana sonoră e semnată de nemuritorul și e puțin mai mult decât perfectă. Dar pe lângă violență, personaje și muzica din film, un alt aspect m-a impresionat de fapt. Este vorba despre mesajul transmis. Noul film al lui Tarantino are un mesaj puternic, pe care regizorul american ni-l aruncă în față fără niciun avertisment, și anume este vorba despre istoria întemeierii Statelor Unite și a oamenilor ce trăiau în vremurile de început. Fenomenală faza în care cabană a fost împărțită în Nord și Sud, cu masa drept teritoriu neutru. Se vorbește la greu despre politică, rolul și natura justiției (un dialog chiar filosofic aș putea spune, ce te pune serios pe gânduri) și, bineînețeles, despre negri. Umorul e fabulos, un umor negru, violent, dar care îl poate face și pe cel mai sociopat individ de pe planetă să se rostogolească pe podea de râs. Cei opt care se confruntă în prăvălia lui Minnie sunt cu toții niște ticăloși, niciunul nu e mai breaz decât celălalt, nu avem de-a face cu personaje pozitive sau negative – un laitmotiv deja în universul tarantinesc. Nici măcar o briză de dulcegărie sau film tipic hollywoodian; The Hateful Eight e un film făcut special pentru fanii lui Tarantino. Vrei violență, umor negru, dialoguri intelingente, personaje bine conturate și o poveste istorisită într-un mod fermecător? Ei bine, The Hateful Eight îți oferă chiar mai mult decât atât. Poate că și din acest motiv, pentru mesajul bonus mi-a plăcut atât de mult noul film al lui nea Quentin. Partea nasoală e că acum am de așteptat iar nu știu câți ani până la următoarea lui producție. Plus că a promis că va mai face doar două filme după care se va lăsa de regizat. Numărătoarea inversă începe, sper să nu dureze chiar așa mult."
3,https://blogdecititori.ro/the-revenant-nu-i-dati-oscarul-lui-dicaprio/,"Așa cum copiii așteaptă luna decembrie să se bucure de vacanță, cadouri sau beții pe ascuns din banii de colindă, la fel și eu am așteptat luna ianuarie a anului 2016, dar din cu totul alte motive. În această lună urmau să fie lansate la noi în țară filmele a doi regizori foarte dragi mie, și . Despre am scris într-un articol anterior, așa ca în următoarele rânduri o să mă limitez doar la disecția filmului produs de cineastul mexican. se bazează pe o poveste reală, dar real e doar sâmburele, restul fiind ficțiune pură. Acțiunea se petrece în prima parte a secolului al XIX-lea și îl are în prim plan pe Hugh Glass ( ), ghidul unei echipe de vânători de blănuri. După ce o ursoaică nervoasă, generată CGI, îl ia în tăbarcă și îl face ferfeniță, Leo, pardon Hugh, reușește să îi vină de hac ursului cu un cuțit. Nici nu cred că mai are rost să insist cât de neverosimilă mi s-a părut scena, dar putem trece peste, nu e problemă. Chestia e că după ce sărmanul Hugh e îngropat de viu de tovărașii de călătorie și lăsat să moară singur, acesta găsește cumva resurse să se târască nu știu câte sute de kilometri pentru a se răzbuna pe cel care i-a ucis fiul. Din punct de vedere vizual, nu am ce să-i reproșez lui Inarritu, peisajele sunt absolut superbe, cică s-ar fi filmat doar în condiții de lumină naturală, jos pălăria și pentru directorul de imagine Emmanuel Lubezki. Cadrele largi ce surprind magistral vicistitudinile pe care le-au avut de înfruntat temerarii de acum două sute de ani care și-au riscat viețile pentru niște amărâte de piei par extrem de realiste și te fac să meditezi serios la relația dintre om și natură. , care în ultimii ani m-a impresionat din ce în ce mai mult, a jucat exemplar în rolul lui John Fitzgerald, eclipsându-l pe Leonardo di Caprio. Cred că i se potrivesc ca o mănușă rolurile negative de țărănoi rău-intenționați. Of, trebuie să respire adânc, pentru că lista nu va fi una scurtă. În primul rând, nu îmi vine să cred că Inarritu ăsta de a făcut The Revenant e același cu cel care ne-a încântat anul trecut cu capodopera Birdman. După ce a arătat Hollywood-ului că are coaie de oțel, regizând un film prin care și-a bătut banana de blockbuster-uri și fanii cărora le curge scuipatul din gură, Inarritu își dă un format și devine și el un producător ce dansează după cum i se cântă. Altfel nu am cum să îmi explic modul în care acest The Revenant a ajuns pe marile ecrane. Noul film al lui Inarritu excelează în clișee penible – americanul cel bun care simpatizează cu indienii, tatăl care dorește să își răzbune fiul, comandantul cel bun care drege busuiocul până la urmă, duelul unu la unu dintre bine și rău, încercările extreme prin care are de trecut personajul principal, flashback-urile cu soția iubitoare ce a murit, explicarea crimei eroice asupra unui ofițer etc. Atâtea clișee de zici că ești într-un film de Tarantino. Doar că la Tarantino e cu totul altă treabă. Sincer să fiu, nu am putut să nu mă prăvălesc de râs când l-am văzut de frumușelul de Leo târându-se prin zăpadă și noroi după primul său Oscar. Pariez pe colecția mea de șosete nespălate că în timp ce mânca ficat crud și își potrivea ciolanele în carcasa împuțită a calului mort, dacă DiCaprio nu repeta mașinal, în gând următoarea frază: “Fir-ați voi să fiți dacă nu îmi dați Oscarul nici de data asta”. Lasă că ți-o zic eu, băi DiCaprio, nu, nu meriți niciun Oscar pentru grohăielile de impresionat puștoaice virgine și gospodine nesatisfăcute trecute de prima tinerețe. Nu mi-a transmis absolut nimic personajul interpretat de tine, deși era loc de mutat munții. Dar atunci când nu ai talent, începi să cerșești Oscarul prin presa, că vezi doamne, am mâncat ficat crud și am filmat pe minus 20 de grade. Să ajungi la prestația lui Daniel Day-Lewis din “There will be blood” și apoi mai vorbim. Plus că sunt tone de actori cu roluri mult mai inspirate care nu și-au luat nici măcar o palmă după ceafă. Edward Norton și Gary Oldman ce ar trebui să facă pentru că nu au primit încă statueta? Din păcate ai să-ți primești Oscarul mult visat. Nu știu dacă filmul acesta ar fi avut potential cu un alt regizor, dar Inarritu m-a dezamăgit crunt. Deși filmul nu e chiar atât de prost, în mod sigur nu e o capodoperă și nici nu merită atâtea nominalizări la Oscar. E doar un film cu peisaje frumoase, actori de top și scenariu de rahat. M-am așteptat la cu totul altceva sau poate că pur și simplu sunt eu idiot și de fapt filmul acesta chiar își merită toate nominalizările și criticile. P.S: Se pare că nici și nici cei de la nu au fost impresionați de filmul lui Inarritu."
3,https://blogdecititori.ro/spotlight-cu-popi-pedofili-si-ziaristi-bagaciosi/,"De prin școala generală, la veșnicile si chinuitoare întrebări ale adulților din familia mea ce aduceau în discuție viitorul meu, eu le răspundeam din prima că vreau să mă fac ziarist. Iar acest vis nu a dispărut nici după ce am terminat facultatea. Și astfel m-am angajat ca redactor/reporter la un ziar local din orașul natal. Țin minte foarte bine că în primele două luni mergeam cu zâmbetul pe buze spre redacție și încă nu îmi venea să cred că reușisem să-mi îndeplinesc visul. Un an mai târziu mi-am dat demisia și am jurat să stau la kilometri distanță de orice ziar. Dar această dezamăgire nu mi-a diminuat pasiunea pentru jurnalismul autentic, cel practicat în urmă cu zeci de ani, naiv și plin de patos. a câștigat anul acesta premiul Oscar pentru cel mai bun film, asta probabil o știți deja cu toții, iar în dimineața în care am aflat acest lucru, nu am putut să nu zâmbesc malefic și să-i arăt semne obscene unui Inarritu imaginar care o dăduse în bară fantastic cu . Așa că părerea mea despre acest film nu poate fi una obiectivă. Având în prim plan povestea ce a adus jurnaliștilor de la Boston Globe un premiu Pulitzer, mulți ar putea strâmba din nas, argumentând că filmul a luat Oscarul doar datorită poveștii scandaloase. Ei, nu e chiar așa. Spotlight a fost regizat de , un anonim care nu a ieșit nu nimic în evidență până acum. Însă, sincer să fiu, mi-a cam stârnit interesul modul în care a reușit să transpună povestea jurnaliștilor de la Boston Globe, așa că îl voi urmări în continuare cu interes. Filmul surprinde în primul rândul prin realismul său incredibil (înghite-o pe asta băi DiCaprio, cu ficatul tău crud cu tot) și prin modul în care a reușit să redea, fără să apeleze la elemente penibile și neverosimile, investigația unui grup de jurnaliști de la ziarul Boston Globe. Ne aflăm în anul 2001, iar în redacția publiației Boston Globe se petrec evenimente majore la nivelul conducerii. Marty Baron (Liev Schreiber) – genul tipului îndrăgostit de meserie, fără viață personală, este numit noul editor și vine cu ideea ca echipa de investigație a ziarului, Spotlight, să analizeze un caz de pedofilie al unui preot catolic. Spotlight este o echipă de jurnaliști de investigație, alcătuită din patru oameni și condusă de Robby Robinson ( ) ce se chinuie acum să investigheze misterul popilor pedofili din Boston. Aflați în exercitarea meseriei, cei patru se lovesc de cele mai multe ori de uși trântite în nas, de răspunsuri nesatisfăcătoare, de oameni fricoși și reținuți, și de un sistem ce încearcă să corupă și să mușamalizeze absolut tot. Mike Rezendes ( ), un jurnalist cam băgăcios, ca și ceilalți din echipa sa, nu se lasă însă dus cu vorba cu una cu două și sapă în arhive, bate lumea la cap până când descoperă împreună cu ceilalți inimaginabilul. Și anume că nu e vorba doar de un preot pedofil sau zece, ci mii de preoți, iar fenomenul nu este unul caracteristic doar pentru Boston, ci e o practică des întâlnită în rândul popilor catolici din toată lumea. Spotlight mi-a plăcut în primul rând grație modului extrem de realist prin care a fost redată investigația jurnalistică. Lipsesc, bineînețeles, împușcăturile, țâțele, sângele comercial, și celelalte elemente tipic hollywoodiene , dar, în schimb, filmul dă mult de gândit. Pentru că, munca de jurnalist, e una de șoarece de bibliotecă ce trebuie să studieze sute și mii de arhive și de maratonist ce trebuie să alerge zeci de kilometri pe zi pentru o singură informație. Nu pot să închei acest rânduri fără să nu aduc în discuție prestația lui Mark Ruffalo. Băiatul ăsta a fost lipsit de un Oscar absolut pe nedrept, dar, hei, bine că a luat DiCaprio Oscar, restul chiar nu mai contează. Pur și simplu nu mi-a venit să cred cât de bine a intrat Ruffalo în pielea jurnalistului bețiv, pasionat, cu probleme familiale. Și faza e că toate chestiile astea Ruffalo le-a clarificat doar din gesturi și elementele non-verbale. Din păcate vocabularul meu e prea sărăcăcios și nu găsesc destule epitete cu care să caracterizez prestația lui Mark Ruffalo. În altă ordine de idei, nu pot decât să mă bucur că “The Reveneant” și-a supt-o singur și nu a primit premiul pentru cel mai bun film. Oricât ar fi de autiști cei din componența juriului pentru premiile Oscar, mai au totuși un gram de discernământ, sau cel puțin așa îmi place mie să cred. Dar tot nu-i pot ierta pentru faptul că l-au lipsit pe bietul Ruffalo de un premiu pe deplin meritat."
3,https://blogdecititori.ro/ce-se-mai-citeste-prin-metrou-autobuz/,"Întotdeauna am preferat trenul în detrimentul autobuzelor pentru simplul fapt că în tren poți citit linștit, pe când, dacă alegi o călătorie cu autobuzul, de multe ori vei fi tentat să caști ochii pe geam sau să înjuri șoferul atunci când o curbă luată cu viteză mare ți-a întors stomacul pe dos. De când m-am mutat în București am ajuns la concluzia că metroul e cea mai tare invenție din ultima sută de ani. De obicei e liniște, lumină pentru citit destulă, indiferent de cât de mare ar fi aglomerația, plus că poți citit liniștit chiar și din picioare, riscul unei frâne bruște fiind inexistent. Pentru o bună perioadă de timp obișnuiam să citesc în metrou de fiecare dată când mă duceam sau veneam de la serviciu. De ceva timp însă călătoria mea cu metroul până la locul de muncă durează maxim trei minute, pe ruta mea circulă trenuri de pe două magistrale, și din aceste motive mi se pare inutil să-mi mai complic existența cu scosul și vârâtul cărții în geantă. De aceea, în lipsa altor ocupații (urăsc să mă joc pe telefon), am început să mă holbez la oamenii din jurul meu. Mai ales la cei care citesc în metrou. Și am surprins câteva chestii interesante. Am observat că dimineața se citește cel mai mult. La ora la care îmi târăsc ciolanele spre locul de muncă metroul e destul de lejer și poate că de aceea multe persoane aleg lectura. Plus că dimineața capul e limpede, sau cel puțin nu a apucat nimeni încă să îți strice ziua, așa că e foarte sănătos să-ți începi ziua cu câteva pagini. Seara, în schimb, mai toată lumea se joacă pe telefon. Rar mai citește cineva atunci când se întoarce de la serviciu. Și e de înțeles. După ce șeful nenorocit ți-a zdrobit creierii în ultimul hal, e mult mai comod să te aduni în jurul unui joculeț stupid pe telefon. Gingașele făpturi denumite femei sunt moarte după Haruki Murakami. O dată la câteva zile vedeam câte vreo una cu una din cărțile scriitorului japonez în mâini, fie că era vorba de „Bărbați fără femei”, sau „1Q84”. Un alt titlu popular în rândul acestor ființe ce călătoresc cu metroul este . Ce poate fi mai frumos decât să-ți imaginezi că după ce cobori din metrou o să te împiedici de domnul Darcy iar acesta o să te ia ușor de mânuță, o să-ți mângâie părul, recitându-ți poezii dulci la ureche, veți locui până la adânci bătrâneți în vila impunătoare din Anglia, cu servitori și serate, cu invitați din lumea bună, cu rochii superbe și cu… da, ai întârziat din nou la serviciu!!! Într-o zi de luni eram extrem de abătut. Ușa metroului îmi sprijinea trupul inert atunci când am tras cu ochiul la cartea tipei de lângă mine. Citea “Viața începe vineri” de Ioana Pârvulescu. Nici nu vreți să știți cât m-am bucurat că mi-a adus din nou aminte că e abia luni dimineață. Destul de populară este și a lui Flaubert, deși mai e cale lungă până să-l ajungă din urmă pe Murakami. Totuși e de apreciat faptul că literatura clasică nu a fost încă aruncată la gunoi. Bărbații sunt imaturi și insensibili, ar spune femeile. Ei se apără însă argumentând că preferă chestiile practice. Da, trebuie să recunosc, bărbații citesc mai puțin ca femeile. Mult mai puțin. Iar cei care citesc preferă cărțile tehnice, cele de filosofie sau distopiile. În afară de un hipster ce avea în mâini și un fost rocker ce își umplea timpul lecturând ceva de Ray Bradbury, restul citeau chestii de genul “Sisteme de propulsie cu combustibili lichizi pentru vehiculele aerospațiale” sau „Secretul libertății. Diavolul păcălit”. Într-o dimineață un tip citea . Am apreciat că era undeva până în primele 50 de pagini. Întâmplător, prin aceea perioadă și eu citeam aceeași carte. Doar că eu eram cu vreo 30-40 de pagini înainte. M-am simțit extrem de mândru. Îl făcusem. Voi obișnuiți să citiți în timpul călătoriilor cu metroul, autobuzul, tramvaiul etc?"
3,https://blogdecititori.ro/andrew-solomon-vizita-romania/,"Andrew Solomon, un scriitor american cică foarte la modă în ultimul timp, a fost invitat luna trecută în România, cu ocazia apariției la noi în țară a volumului “Demonul amiezii. O anatomie a depresiei” , iar zilele trecute acesta în care povestește pe îndelete despre experiența sa din țara noastră. Solomon și-a numit articolul din The New Yorker “Gay, Jewish, Mentally Ill, and a Sponsor of Gypsies in Romania” , și, după câte putem vedea și din titlu, distinsul scriitoraș, ca majoritatea scriitorilor comerciali, se rezumă să vorbească în mare parte despre țigani, situația homosexualilor și evrei. Scriitorul american mărturisește în debutul articolului că familia sa se trage din România, însă strămătușa sa a refuzat să îi ofere mai multe informații despre țara ei natală, Andrew Solomon precizând că aceasta i-a spus doar că “România e o țară oribilă și am avut noroc că am scăpat de acolo. Nimeni nu ar avea vreun motiv să se întoarcă acolo ”. Ulterior, după mai multe investigații Solomon a aflat că familia sa se trage de prin parțile Dorohoiului, bunicul său emigrând în Statele Unite în jurul anilor 1900. Vorbind despre vizita sa în România, Solomon dezvăluie faptul că editorul său era îngrijorat că românii nu îl vor primi prea bine și nu vor fi deschiși să vorbească sincer despre criză și alte subiecte asemănătoare. Andrew Solomon își dă însă în petec, lăudându-se că Mircea Cărtărescu “cel mai mare scriitor român în viață” a fost de acord să participle la lansarea cărții și să scrie o scurtă introducere. Bineînțeles că dragul de Solomon nu a ratat ocazia să se bată cu pumnul în piept că romanul său a ajuns bestseller într-un timp foarte scurt. În editorialul său din The New Yorker, Andrew Solomon ne arată cu degetul pentru faptul că parlamentarii românii au respins legea ce propunea recunoașterea legală a cuplurilor gay, acesta considerând că ne noi ne aflăm sub influența homofobă a tovarășului Putin. Totodată, Solomon mai scris că directoarea Bibliotecii Central Universitare din București a refuzat să organizeze o conferință având ca temă identitatea gay, deși cică la început și-ar fi dat acrodul. Până la urmă conferința s-a consumat în sala de cinema a Universității de Artă Teatrală și Cinematografică “Ion Luca Caragiale” . După ce bate apa-n piuă vreo trei paragrafe despre cum este marginalizată comunitatea gay la noi în țară, Andrew Solomon descrie călătoria sa pe meleagurile din Dorohoi, acolo de unde în urmă cu un secol și ceva strămoșii săi și-au luat tălpășița și s-au carat în State. Bineînțeles că din toată călătoria sa Solomon a văzut doar un cimitir evreiesc aflat în paragină, alocând nu mai puțin de patru paragrafe descrierii acestui cimitir. Apoi distinsul scriitor le plânge de milă țiganilor pe care i-a întâlnit în cale, apreciind că orașul Dorohoi arată precum East Hampton, pe lângă comunitățile de rromi. Spre finalul “magnificului” său editorial, scriitorul cu origini românești se mai laudă că a stat de vorbă cu Mircea Cărtărescu și “marele politician” Remus Cernea despre situația României și direcția în care se îndreaptă țara noastră. Andrew Solomon își încheie articolul din The New Yorker, afirmând că “România e un loc oribil și noi am fost norocoși că am reușit să plecăm de acolo, dar totodată e un loc minunat și sunt norocos că m-am întors”. Articolul lui Andrew Solomon a stârnit numeroase reacții, iar cei interesați pot să le urmărească accesând linkul către articolul din The New Yorker pe care l-am strecurat la începutul acestui articol."
3,https://blogdecititori.ro/decatizarea-romaniei-decat-decatari/,"La primul job pe care l-am avut în București, într-o zi, în pauza de masa, o colegă m-a rugat să-i dau “decât” cana din dulap. I-am zis că a uitat un “nu”. M-a privit extrem mirată, de parcă aș fi avut două capete. N-am mai insistat pe subiect, i-am înmânat cana și am zâmbit tâmp. Până atunci nu mai auzisem de “decât” în locul lui “doar”. În nordul Moldovei avem alte perle lingvistice, însă “decât” este folosit corect. Nu știu cum a început această modă, știu doar că neuronii mei se sinucid pe capete atunci când aud pe cineva că folosește adverbul “decât” ca substitut al lui doar. La început eram oarecum amuzat. Și, în loc să-i corectez, vorbeam pe limba lor, fără ca ei să-și dea seama de ironia mea fină. Doar că la un moment dat am ajuns atât de zăpăcit încât am început să greșesc și eu. Și mi-a venit să-mi prind degetele în ușă de furie. Dar m-am abținut. Am încetat cu ironia. Acum prefer să nu le mai zic nimic, deși, recunosc, nici aceasta nu e o strategie prea strălucită. În schimb le-am scos o poreclă, numai de mine știută. “Decâtiști” – așa le zic în sinea mea. Iar când o persoană aparent normală începe să simpatizeze cu decâtiștii, zic despre ea că e o victimă a fenomenului de decâtizare . Cel mai mult mă amuză tipele care stau ore întregi în fața oglinzii, își cumpără zece kile de pantofi pe lună, se dau cu jdemii de farduri pe față, adică investesc mult în aspectul lor, însă uită când să-l folosească pe “doar”. Agramatismul nu e sexy. Chiar deloc. Ești mult mai sexy atunci când deschizi gura și vorbești corect, frumos, fluent, decât atunci când cei din jurul tău nu mai știu cu ce să-și acopere urechile. „Dați-mi decât două kilograme de cartofi”, sau “Mai am decât cinci lei”. Să mori tu? “Doar” ce are? De ce nu-l folosești? Are râie? Te bate cu palma la funduleț? S-o luăm logic. E mai comod să folosești “decât” în locul lui „doar”? NU!!! Nu are mai puține litere, nu e mai ușor de pronunțat. Și atunci de ce? Când se folosește decât: Ex: Nu vreau decât să nu mai existe decâtiști. Ex: Ion e mai prost decât Georgel. Cum să-ți dai seama simplu și ușor dacă folosești adverbul “decât” în mod corect? Foarte simplu, îl înlocuiești cu doar. Dacă se potrivește, folosește-l. Dacă nu, felicitări, ai reușit să fii exorcizat, nu mai ești un decâtist. Dacă nu-i putem trata, măcar să-i izolăm pe decâtiști. Sau, dacă nu, să-i putem recunoaște de la distanță. Propun astfel să se organizeze o instituție, o organizație etc care să-i prindă pe decâtiști și apoi să-i oblige să poarte o banderolă pe care să scrie “Sunt decâtist”. Vânătorii de decâtiști! Cum ar suna? Probabil că am avea parte de zeci de mii de voluntari, însetați de răzbunare, care ar trage cu urechea la orice conversație, dornici să-și mai treacă în palmares un decâtist. Am putea organiza și un concurs – cel mai tare vânător de decâtiști. Îmi imaginez deja cum decâtiștii fug pentru propria lor viață, terorizați de vânători, ascunzându-se prin beciuri și sperând să nu se aleagă cu infama banderolă. Vai, cât de frumos ar fi!"
3,https://blogdecititori.ro/confesiunile-unei-masti-yukio-mishima/,"Nu mai încape nicio îndoială că este unul dintre cei mai reprezentativi scriitori japonezi ai secolului al XX-lea. Deși a trăit doar până la 45 de ani, atunci când și-a făcut seppuku, Mishima a scris nu mai puțin de 40 de romane plus încă câteva zeci de piese de teatru, eseuri si povestiri. Confesiunile unei măști este primul roman al lui Mishima, publicat la doar 24 de ani, un roman de care eram foarte curios pentru că citisem cu ceva timp în urmă și – două cărți care m-au încântat pagină cu pagină. În Confesiunile unei măști, naratorul, un tânăr japonez ce nu își dezvăluie numele, preferând să se ascundă în spatele unei măști, relateaza diverse întâmplări din copilărie și adolescență, gravitând în jurul confuziei asupra orientării sale sexuale. În timpul școlii, masca noastră descoperă că a dezvoltat o atracție inexplicabilă față de Omi, un elev mai mare, mediocru la toate materiile, dar care avea un corp armonios, frumos dezvoltat. Deși nu este atras sub nicio formă de femei, naratorul încearcă să se îndrăgostească de sora unui coleg de clasă, Sonoko, dar toate tentativele sale stângace de a iubi forțat eșuează. Ar fi timpul să reflectez. La cincisprezece ani duceam o viață potrivită vârstei. La șaptesprezece, puteam merge umăr la umăr cu ceilalți. Dar acum, la douăzeci și unu? Vorba acelui prieten care mi-a prezis c-o să mor la douăzeci de ani nu s-a împlinit, iar speranța de a pieri în război îmi era și ea deocamdată zădărnicită. Și iată-mă acum în beznă, fără să știu ce să fac cu prima iubire a unei fete de nouăsprezece ani. Doamne, ce evoluție minunată! Dacă am ajuns ca la aceasta vârstă să-mi bat capul cu bilețele de amor, pesemne că am greșit socoteala anilor. Unde mai pui că nici nu știam ce-i acela un sărut. Doamne, ce repetent eram! Având puternice accente biografice, Confesiunile unei măști nu este deloc o lectură facilă sau comodă. Probabil a stârnit multe controverse în 1949, atunci când a fost publicat, subiectul romanului fiind greu de digerat chiar și pentru un cititor din vremurile noastre. Sincer să fiu, mă așteptam la cu totul altceva de la scriitorul nipon, narațiunea acestui prim roman al său m-a bulversat total, și dacă nu ar fi fost vorba de Mishima, probabil că aș fi abandonat cartea după primele o sută de pagini. Iar acum observ cu suprindere că mă aflu din nou într-un impas de cititor în ceea ce-l privește pe domnul Mishima; din cele trei cărți citite una mi-a plăcut în mod deosebit (Templul de aur), una nu a fost nici prea-prea, nici foarte-foarte (Tumultul Valurilor) în vreme ce Confesiunile unei măști mi s-a părut groaznic de plictitisoare. Așa că habar nu am dacă să mă opresc aici din explorarea celui despre care Kawabata a afirmat că este mult mai talentat decât el, sau să mai trag o carte. Cartea Confesiunile unei măști poate fi comandată online de pe sau ."
3,https://blogdecititori.ro/zatul-tatiana-tolstaia-slavit-fie-numele-lui-fiodor-kuzimici/,"Ne aflăm într-un viitor post-apocaliptic, după un război nuclear ce a pârjolit întreaga planetă, acțiunea desfășurându-se în orășelul Fiodor-Kuzminsk (Moscova), denumit astfel după conducătorul său, Fiodor Kuzmici, slăvit fie-i numele! Într-o nouă epocă de piatră, oamenii redescoperă civilizația, reinventează toate lucrurile care nouă astăzi ni se par banale: roata, acul, scrisul. Prăpădul – o explozie nucleară – a schimbat cursul omenirii, iar acum oamenii sunt nevoiți să o ia de la capăt. ne prezintă o societate întoarsă pe dos: șoarecii reprezintă atât mancarea de bază, cât și moneda de schimb. Vânătoarea micuțelor rozătoare este activitatea de bază a oamenilor; din șoricei se obține o supică gustoasă, ochișorii lor sunt folosiți pentru preparea icrelor, gheruțele fiind scuipate în palmă precum măslinele. Iar supică de șoarece. Mâncare de stat, firește, nu-i ca acasă. Șoarecii sunt tot ăia, dar gustul nu-i la fel. Cam apoasă. Și înoată atâția viermoloi în supica asta, deți se face gura pungă. Uite, la viermoloi nu se zgârcesc. Și supica e prea sărată. Dai și tot dai cu lingura prin strachină și abia dacă găsești o codiță de șoarece. Ei, poate și vreun ochișor. Ori o coastă-două. Se trăiește ca în Evul Mediu, basmele, legendele și superstițiile fiind adânc înrădăcinate în conștința oamenilor. Spre exemplu, puține persoane se încumetă să cutreiere pădurile de frică zâtului. În aceste păduri, spun bătrânii, trăiește zâtul. El stă pe ramurile întunecate și țipă sălbatic, jalnic: Zî-hîîîî! Zî-hî-hîîîîîîî! Nu-l poate vedea nimeni. Trece omul prin pădure și el hop! în ceafa lui. Și îl apucă de șira spinării cu dinții – hârști! – și prinde cu ghearele vena cea mare și o sfâșie, și iese toată mintea din el. Și când se întoarce, nu mai e același, nici ochii nu-i mai sunt la fel și merge la întâmplare, fără să știe încotro, de exemplu, ca somnambulii care merg în somn la lumina lunii, cu mâinile întinse, mișcându-și degetele: dorm, dar în același timp merg. Toate invențiile și scriierile sunt atribuite unui singur om, “Fiodor Kuzmici, Mârzacul Suprem, slăvit fie-i numele!” Oamenii sunt de două categorii: Foștii – dintre cei care au trăit și înainte de Prăpăd și oamenii care s-au născut după. Diferența dintre ei este ca urmarea Foștilor este ca nu îmbătrânesc, pe cand urmările celorlalți sunt de-a dreptul bizare: “unii parcă au mainile înmuiate în făină verde, alții parcă s-au tăvălit în neghină, alții au branhii; mai sunt și unii cu creastă de cocoș și cine știe ce altele.” Foștii vorbesc de cum era înainte de Prăpăd, dar nimeni nu crede povestile fantastice pe care aceștia le spun: “se zice ca înainte de Prăpăd totul era altfel. Cică te duceai la mogozin – luai ce doreai și, dacă nu-ți plăcea, strâmbai din nas, nu ca acum. Mogozinul asta al lor era ca un fel de Depozit, numai că acolo erau mai multe lucruri și nu se dădeau doar în zilele de Depozit, ci stateau ușile deschise în fiecare zi. Parcă nu-ți vine sa crezi. Cum adică, fiecare venea, lua si pleca? Și nu tăbărau gărzile pe ei? Păi dacă ne lasă înăuntru, noi facem praf totul.” Noua ordine a lumii stă sub semnul terorii. Toți Guguștiucii (oamenii de rând) se tem că misterioșii Sanitari pot sa vină peste ei în casă în orice clipă, fără să fi făcut nimic, iar apoi nimeni nu mai știe nimic. De asemenea, nu se acceptă nici un gând rău împotriva lui Fiodor Kuzmici, slăvit fie-i numele, de fapt nu se acceptă ca cineva să aibă “gândire personală”. Decretele lui Fiodor Kuzmici stabilesc orânduirea comunității: la ce oră se dă stingerea, la ce oră începe munca, care sunt zilele de sărbătoare, cum se salută lumea pe stradă etc. În această lume cu iz puternic de comunism trăiește și Benedikt, fiul unei Foste, a unei “entelectuale cu iducație universitară” . Lucrează pe postul de copiator la Izba de Lucru și trăiește singur de cand i-au murit ambii părinți. Nu are prieteni și nu are iubită, deși o place pe Olenka, care îi este colegă de serviciu, cei doi fiind despărțiți de statul social inferior al lui Benedikt. În cele din urmă cei doi ajung să se căsătoarească, iar Benedikt află ca Tata Socru este de fapt Sanitar. În casa soției lui el are de toate, spre deosebire de sărăcia lucie în care a trăit înainte de asta. De asemenea, nu mai are nevoie sa meargă la serviciu. Pentru a-și ocupa timpul cu ceva, Benedikt începe să citească. Nu este greu de imaginat că era interzis pentru un om sa dețină cărți dinainte de Prăpăd. Despre cărți se spunea că cică ar fi radioactive iar deținerea lor era aspru pedepsită. – Ce e?… – E o carte… Arhetipărită. – A!!! Și Benedikt sări de pe taburet și o aruncă din mână. Ce faceți? O să mă îmbolnăvesc! – Nu! Așteaptă! Așteaptă, îți spun! – E boală curată! Pentru ca el era fiul unei Foste, a învățat și alfabetul cărților interzise, lucru care se va dovedi a fi extrem de folositor. Biblioteca Socrului este impresionantă, iar Benedikt ajunge să trăiască pentru a citi: “Tu, Carte! Numai tu nu înșeli, nu lovești, nu superi, nu părăsești! Ești liniștită, dar râzi, țipi, cânți; ești supusă, dar uimești, ațâți, ademenești; ești mică, dar în tine sunt popoare fără număr; un pumn de litere, dar, dacă vrei, zăpăcești pe oricine, îl învârți cum vrei, îl încurci, faci lacrimile să țâșnească, tai răsuflarea, sufletul întreg nu e decât o panză ce flutură în vânt, face valuri, dă din aripi!” Zâtul a fost, fără îndoială, cea mai mare supriză de anul acesta. Pe lângă lumea post-apocaliptică inedită imaginată, stilul scriitoarei rusoaice a fost un adevărat deliciu. Cartea abundă în umor negru și reprezintă o explozie de creativitate, Tatiana Tolstaia abordând un stil ironic și deloc comod. Păcat că Zâtul nu se bucură încă de notorietatea pe care o merită, fiindcă, fără să exagerez cu nimic, astfel de cărți se scriu o dată la o sută de ani. Cartea poate fi comandată online de pe sau ."
3,https://blogdecititori.ro/jocul-lui-de-niro-rawi-hage-zeci-de-mii-de-bombe/,"Am auzit de Jocul lui De Niro de la scriitorul Radu Găvan, care afirmase în nu știu ce interviu că romanul de debut al lui este una dintre cărțile sale preferate. Pentru că citisem anterior două cărți de-ale lui Găvan, și , bănuiam oarecum stilul acestui roman, dar, sincer să fiu, nu credeam că o să întâlnesc o scriitură atât de puternică. Rawi Hage este un scriitor născut în Beirut ce a trăit în mijlocul Războiului Civil din Liban. În 1992 s-a stabilit în Canada, debutând în anul 2006 cu Jocul lui De Niro, roman ce a fost tradus în peste 30 de limbi, câștigând mai multe premii internaționale. Ne aflăm în Beirut, în plin război civil, acțiunea romanului fiind redată din perspectiva lui Bassam Al-Aleyad – un tânăr orfan de tată ce își câștiga existența lucrând ca macaragiu în port. Împreună cu George (De Niro), Bassam încearcă să păcălească moartea, sperând într-un viitor în care să nu mai fie nevoit țigări cu ajutorul pistolului. Visele nu devin însă realitate cu una cu alta, mai ales în Beirutul sfârtecat de război, motiv pentru care cei doi se implică într-o afacere periculoasă, dar aparent extrem de bănoasă. Zeci de mii de bombe căzuseră, așteptam să apară moartea, să-și ia cu polonicul porția zilnică din oala cu trupuri și sânge. Mergeam pe stradă sub bombele care cădeau. Străzile erau goale. Mergeam deasupra ființelor umane ascunse în adăposturi, ca șobolanii. Treceam pe lângă fotografiile unor tineri morți, lipite pe stâlpi de electricitate, pe porțile caselor, înrămate în locuri de pomenire improvizate. Printre cele zeci de mii de bombe, viața încearcă să-și desfășoare cursul normal. Bassam se îndrăgostește de Rana, o vecină extrem de frumoasă, dar aceasta nu se lasă înduplecată cu una cu două să renunțe la virginitate. Frustrat, singur într-o ruină în care pentru promisiunea unei singure zile în siguranță oricine ar fi trădat pe orice, Bassam se află într-o criză existențială și se gândește tot mai mult la varianta emigrării. Romanul lui Rawi Hage este de o violență ieșită din comun. Atrocitățile războiului sunt redate într-un mod foarte plastic și cinematrografic, fără prea multe menajamente sau avertismente în prealabil. Am lovit-o cu patul puștii, am dat în ea, am tot dat, uite așa (și George tocă aerul cu pistolul). Și sângele i-a țâșnit din cap ca dintr-un robinet. M-a împroșcat pe pantaloni. Bântuiam pe alei singur. Am zărit o femeie care le-a pus mâna la gură copiilor… Plângeau. Peste tot pe unde intram găseam femei măcelărite în rochii de casă, bărbați zăcând lângă nevestele lor și lângă fetele lor violate. Prima jumătate din Jocul lui De Niro mi-a plăcut, chiar foarte mult, dar, ultimele o sută de pagini mi s-au părut cam forțate, cam teatrale, puțin trase de păr, cum ar zice românul, dar, totuși, lectura a fost una incitantă, mai ales că nu am citit prea mulți scriitori din Orientul Mijlociu și nici nu sunt foarte la curent cu situația politică de acolo. Cartea poate fi comandată online de pe sau ."
3,https://blogdecititori.ro/colectionarul-john-fowles/,"Acum aproximativ un an de zile am citit Magicianul, dar nu am fost extrem de entuziasmat; desele răsturnări de situație și imprevizibilul care părea puțin cam tras de păr nu m-au făcut să exult de bucurie, ci, din contră, m-au plictisit într-o oarecare măsură. Am fost însă sfătuit să parcurg și Colecționarul iar ideea mi-a surâs, mai ales când am observat că nu mai am de-a face cu o carte mamut. Colecționarul este prima carte publicată de John Fowles, dar nu și prima scrisă, întrucât scriitorul englez finalizase anterior de redactat Magicianul, care va vedea lumina tiparului la trei ani distanță. Dezamăgit de experiența primei lecturi, eram destul de sceptic atunci când am început Colecționarul, mai ales că nu citisem nicio recenzie înainte (de regulă prefer să parcurg impresiile altora după ce termin de citit o carte) și nu știam la ce să mă aștept. Dacă în Magicianul întâlnim o mulțime de personaje cu tot felul de plot twist-uri, acțiunea din Colecționarul este mult mai simplă, foarte simplă chiar, și ușor de urmărit. Avem una bucată de individ antisocial, Frederick Clegg, un funcționar mărunt la primărie , ce trăiește o viață simplă și modestă, limitâdu-se la colecționatul fruturilor și spionatul fetelor. Doar că într-o bună zi, domnul Clegg câștigă o sumă impresionantă la loterie iar viața lui se schimbă radical. Demisionează de la locul său de muncă și începe să își petreacă tot mai mult timp spionând-o pe Miranda – o tânără încântătoare, de o frumusețe ieșită din comun. Și pentru că tânărul nostru funcționar de primărie e timid din cale afară și nu consideră interacțiunea propriu-zisă o cale de a ajunge la inima Mirandei, începe să se gândească și la alte alternative, mai ales că a pus mâna pe cașcaval. Ideea entomologului e simplă: așa cum prinde fluturii în plasă, tot așa intenționează să o olecționeze și pe Miranda. Astfel că sărmana fata se trezește într-o dimineață captivă într-un beci înfricoșător, fără prea multe lămuriri din partea răpitorului, constatând cu stupoare că a devenit o simplă piesă a unui insectar. Chestia interesantă e că domnul funcționar (Caliban, așa cum îl poreclește Miranda), nu face chestii oribile cu victima sa, ci chiar încearcă să se comporte cât mai onorabil, fiind mulțumit doar să o studieze, dar fără să-i ofere și libertatea, bineînțeles. Sunt entomolog. Colecționez fluturi. „Exact. Îmi amintesc. Scria și în ziar. Și acum m-ai adăgat și pe mine la colecție.” Cum ideea părea s-o amuze, i-am zis că e un fel de a spune. „Nu, nu e un fel de a spune. Literalmente. M-ai prins și m-ai pironit în cămăruța asta și acum poți să vii să mă privești pe săturate.” Acest roman al lui Fowles are două structuri narative; prima prezintă întreaga întâmplare din perspectiva lui Caliban, surprizând trăririle și modul în care acesta se pregătește pentru a-și colecționa victima, în vreme ce a doua parte a romanului ne prezintă perspectiva victimei, Miranda devenid narator. Țin să mărturisesc că dacă în prima parte empatizam oarecum cu naratorul, cea de-a doua m-a făcut definitiv să-i întorc spatele și să-i plâng de milă bietei Miranda. Lectura cărții este foarte facilă, curge ca un râu de munte și are meritul de a nu te lăsa în pace să te odihnești până când nu-i afli deznodământul. Mie, cel puțin, Colecționarul mi-a plăcut chiar foarte mult, atât din prisma mesajului transmis, dar și, mai ales, prim modul în care a fost construită narațiunea. Știu prea bine ce reprezint pentru el. Un fluture pe care și-a dorit întotdeauna să-l prindă. Îmi amintesc (chiar prima oară când l-am întâlnit) că G.P. îi umea pe colecționari cele mai cumplite dintre toate animalele. Se referea, bineînțeles, la colecționarii de artă. Atunci nu l-am înțeles prea bine. Am crezut că urmărea oar s-o șocheze pe Caroline – și pe mine. Dar e clar că avea dreptate. Tendința lor e anti-viață, anti-artă, anti-tot. Cartea Colecționarul poate fi comandată online de pe ."
3,https://blogdecititori.ro/o-cale-ingusta-spre-nordul-indepartat-richard-flanagan/,"De obicei nu prea citesc cărți ce au ca subiect principal războiul, deși prin liceu îmi plăcea foarte mult istoria, pentru că de cele mai multe ori literatura pervertește istoria, o denaturează, o îmbogățește, dacă vreți, pe când eu prefer istoria brută, cea plictistitoare, cu ani și statistici. Dar, privind retrospectiv spre cărțile citite anul acesta, am observat că multe dintre ele au ca temă, într-o oarecare măsură, războiul. , , Catch 22, și O cale îngustă spre nordul îndepărtat sunt doar câteva dintre ele și, trebuie să recunosc, mi-au plăcut, unele dintre ele chiar în mod deosebit. Richard Flanagan a câștigat cu “O cale îngustă spre nordul îndepăratat” prestigiosul premiu literar Man Booker în 2014, romanul său bucurându-se astfel de o popularitate incredibilă. Având ca bază întâmplările pe care le-a trăit tatăl autorului în timpul celui de-al doilea război mondial, această carte, impresionează mai ales prin veridicitatea celor povestite. Acțiunea romanului îl are în prim plan pe Dorrigo Evans, un tânăr soldat australian din cel de-al doilea război mondial, originar din Tasmania, ce cade prizonier alături de alți 22.000 de soldați în bătălia pentru Singapore. Dintre aceștia, 9.000 de prizonieri, printre care și Dorrigo, sunt trimiși să lucreze la construcția unei căi ferate care să facă legătura între Birmania și Thailanda, sub atenta supraveghere a armatei japoneze. Când își coborâse privirea, Dorrigo Evans văzuse o linie dreaptă, alcătuită din jaloane înfipte în pământ de inginerii Armatei Imperiale Japoneze, care marcau ruta unei căi ferate ce pornea din locul unde stătea el, în fruntea unui grup de prizonieri de război tăcuți. De la inginerii japonezi aflaseră că jaloanele se întindeau cale de 415 kilometri de la nord de Bangkok până în Birmania. Acțiunea romanului pendulează între trecut și prezent, amintirile din copilărie ale lui Dorrigo amestecându-se cu chinurile vieții de lagăr. După ce colonelul Rexroth moare din cauza dezinteriei, comanda prizonierilor de război îi revine lui Dorrigo, acesta având de dus o luptă surdă de salvare a compatrioților săi. Ordinele absurde ale japonezilor de a construi Calea ferată a morții în timp record sunt imposibil de îndeplinit, lagărul cu prizonieri australieni devenind din ce în ce mai încăpător. Vă rog să mă înțelegeți. Problema mea e de ordin practic. Fără unelte și cu din ce în ce mai puțini oameni, cum să construiesc calea ferată? Chiar dacă majoritatea vor muri de epuizare, trebuie să terminați lucrarea, zise colonelul Kota ridicând din umeri. Chiar dacă mor toți. Dacă prima parte a romanului m-a plictisit destul de mult, acțiunea demarând greoi, cu tot felul de inserții retrospective despre iubirile lui Dorrigo, ultima parte mi-a plăcut în mod deosebit. Deși pe alocuri Richard Flanagan forțează puțin cu descrierile sale dramatice, mi-au rămas puternic întipărite în minte câteva secvențe greu de uitat: În adăpost, mirosul devenea insuportabil. Dorrigo Evans își duse o mână la nas, dar o îndepărtă repede, considerând gestul un afront la adresa oamenilor care deja sufereau prea mult. O luă pe intervalul dintre două platforme de bambus, pline cu pacienți. Duhoarea era altfel acum, mai puternică și mai acră, atât de înțepătoare, încât ochii începură să-i lăcrimeze. Șiruri de bărbați în pielea goală zăceau ca niște insecte tropicale care mureau după ce roiseră de colo-colo, atât de multe schelete ce se înălțau și se coborau pe bambusul împletit, așezate nu paralel, ci în unghiuri ciudate, cu ochii stinși, mari, privind în gol, cu pieptul ca o carcasă de pui, înălțându-se și coborând, singurul semn exterior de viață. Mi-a plăcut la Flanagan că experiențele prizonierilor nu sunt redate doar dintr-un singur unghi, ci autorul încearcă să empatizeze și cu soldații japonezi, redând dramele prin care treceau aceștia. Viața lor nu era deloc roz, nu făceau baie în jacuzzi după ce căsăpeau australieni ci erau și ei, la rândul lor, niște prizonieri, metaforic vorbind, ai nenorocitului de război. El însuși luase bătaie tot timpul în armata japoneză și, ca ofițer, fusese nevoit să-i bată pe soldați. În timpul instrucției își pierduse cunoștința de două ori, iar o dată avusese timpanul perforat. Fusese bătut cu o bâtă de baseball peste fese fiindcă nu manifestase suficient entuziasm când spălase izmenele superiorului. Fusese bătut măr de trei ofițeri când, ca recrut, nu auzise bine un ordin. Fusese obligat să stea drept pe platou toată ziua și, când se prăbușise, ofițerii îl luaseră la bătaie fiindcă nesocotise ordinul și îl lăsaseră lat acolo. “O cale îngustă spre nordul îndepărtat” este o carte ce necesită în primul rând răbdare. Deși firul narativ nu e chiar atât de complicat, pendulările între trecut și prezent pot părea obositoare și durează ceva până când să intri în ritmul cărții. Cartea „O cale îngustă spre nordul îndepărtat” poate fi comandată online de pe sau ."
3,https://blogdecititori.ro/concurs-castiga-o-invitatie-dubla-la-teatru/,"Blog de Cititori te trimite la Teatru sub Lună! Stai puțin, cum adică Teatru sub Lună? Adică un festival de teatru desfășurat sub aer liber în Grădina Quantic din parcul Grozăvești din capitală care ține trei weekend-uri (1-16 iulie). Blog De Cititori oferă celor pasionați de teatru o invitație dublă valabilă o zi întreagă. Tot ce trebuie să faci este să lași un comentariu la acest articol în care să specifici care este piesa ta de teatru favorită. Înscrierile se pot face până pe 29 iunie inclusiv, iar câștigătorul va fi anunțat în urma unei trageri la sorți vineri, 30 iunie. Update: s-a modificat modificarea: vor fi câștigători, nu unul, adică vom oferi trei invitații duble. Festivalul „Teatru sub lună” se va extinde pe durata a 3 weekend-uri între 1 și 16 iulie, în Grădina Quantic din parcul Grozăvești. Deși, după cum îi spune și numele, acest festival este unul de teatru, el reunește pe parcursul celor 3 weekend-uri de desfășurare concepte culturale diverse, precum show-uri de improvizație, concerte de jazz și rock acustic, expoziții de fotografie și pictură, dar și de sculpturi din lemn și fier. Fiind un proiect de artă urbană, festivalul de teatru independent „Teatru sub lună” își propune să promoveze tinerii artiști aflați la început de drum în cariera profesională. Mai mult, acest festival dorește să le ofere tinerilor o rampă de lansare, precum și un mediu în care își pot manifesta pasiunea pentru cultură și abilitățile dobândite prin punerea în practică a ideilor creative. Celelalte 2 ediții ale festivalului „Teatru sub Lună”, din 2015 și 2016, au reunit împreună: Conceptul inedit al acestui festival de teatru urban independent stă sub semnul astrului selenar, deoarece, în fiecare an, spectacolele se desfășoară în perioada cu lună plină, ca simbol al evoluției și desăvârșirii artistice. Pentru mai multe detalii despre festivalul „Teatru sub Lună”, accesați website-ul oficial , iar pentru bilete cu reducere de 25%, disponibile până la 1 iulie 2017, accesați platforma ."
3,https://blogdecititori.ro/interstellar-filmul-sf-mult-laudat-care-nu-e-chiar-o-capodopera/,"Am fost să văd Interstellar chiar în primele zile de la lansare fără să fiu influențat, în decizia mea de a viziona filmul, de sutele de articole ce au apărut ulterior pe internet glorificând filmul lui Cristopher Nolan. Eram doar curios să văd ultima creație a celui care a reușit să transforme un simplu film cu Batman într-o adevărată operă de artă. Un mare dezavantaj al filmului e că ține aproape trei ore. Dacă te uiți la Interstellar din fața monitorului e în regulă (deși nu a apărut încă până acum o variantă Blu-ray), însă dacă mergi la cinema, la un moment dat o să te apuce amorțeala iar posteriorul o să vină și el cu nemulțumirile sale. Mi-a plăcut la Interstellar că deși e un film post-apocaliptic, într-o anumită măsură, nu a insistat deloc pe nicio explicație despre faptele care au contribuit la acest aspect. Pur și simplu Nolan ne arată faptul că praful a pus stăpânire pe întreaga planetă iar din acest motiv toate recoltele sunt compromise. Și, vai Doamne! toată planeta va muri de foame dacă nu vine vreun erou, ce până mai ieri era un om obișnuit ce-și vedea de treburile zilnice, să-i salveze pe toți. Ops, tocmai am deconspirat 90% din acțiunea filmului. Bineînțeles că Nolan a strecurat câteva intrigi în plus și a introdus sentimentalisme la greu pentru a nu plictisi reprezentantele sexului frumos, dar acestea mi s-au părut doar câteva încercări inutile de a împăca și capra și varza. Din punct de vedere actoricesc trebuie să remarc prestația lui Matthew McConaughey – care nu știu ce a pățit în ultimii ani dar s-a metamorfozat dintr-un actor de duzină ce avea întotdeauna la el banalele replici de agățat tipe idioate, într-un actor cu totul senzațional. Și aici trebuie să adaug că nu m-a impresionat rolul lui din Interstellar, cât prestația din True Detectives. Cât de neverosimil din punct de vedere al fizicii e Interstellar nu mai trebuie să insist. Trebuie totuși să punctez alte aspecte. Dacă în trilogia “Dark Knight” Nolan a luat o poveste ce era fumată până la epuizare și a făcut din ea un film magistral, de data aceasta mi s-a părut că regizorul britanic și-a luat o pălărie prea mare. A încercat să facă de toate și i-a ieșit fix o varză. Un film sentimental în care iubirea învinge, un film dramatic în care eroul trebuie să suporte consecințele acțiunilor sale, un film despre călătoriile în spațiu, un film despre călătoriile în timp, un film de acțiune, un film filosofic, un film pentru telenoveliste. Și cine știe la ce naiba s-a mai gândit Nolan! Probabil că a vrut să preia toate genurile și să le comprime într-unul singur. Când vizionez un film de Nolan mă chinui întotdeauna să descifrez mesajul filosofic pe care acesta încearcă să îl transmită. Însă în Interstellar mi s-a părut că am de-a face cu percepțiile filosofice ale unui puști de clasa a noua care abia acum a învățat despre relativitate și nu cu un regizor ce s-a făcut remarcat prin filmele cu mesaj greu digerabil. Din ce am scris mai sus s-ar putea înțelege că am o părere foarte proastă despre Interstellar. Nu e așa; filmul e bun, spre foarte bun dacă e să-l comparăm cu alte mizerii apărute anul acesta, dar parcă nu se ridică la nivelul celorlalte filme regizate de Cristopher Nolan. O fi doar o percepție personală, dar, ca și în cazul lui Tarantino, mi se pare că marii regizori atunci când au descoperit rețeta succesului insistă doar pe aceleași clișee fără să încerce să se mai reinventeze."
3,https://blogdecititori.ro/man-high-castle-cum-ar-fi-aratat-lumea-daca-nazistii-ar-fi-castigat-razboiul/,"„The man in the high castle” e un serial produs de studiourile Amazon ce poartă semnătura lui Ridley Scott, bazându-se după romanul omonim al lui . Până acum a apărut doar episodul pilot și sper ca în cel mai scurt timp să putem vedea și continuarea. Serialul ne propune un exercițiu interesant de imaginație: cum ar fi arătat lumea dacă americanii ar fi pierdut cel de-al doilea război mondial… Recunosc că această premisă m-a făcut destul de curios așa că nu am stat mult pe gânduri și am vizionat pe nerăsuflate episodul pilot. Acțiunea se petrece în anul 1962 iar Statele Unite e un stat aflat sub ocupație nazistă și japoneză. Soldații cu zvastica pe braț controlează teritoriul cuprins între Oceanul Atlantic și Munții Stâncoși în vreme ce japonezilor le-a revenit Coasta Pacificului. Din păcate episodul pilot nu mi s-a părut extraordinar. Jocul actorilor e unul destul de slab, cu excepția și a lui – care interpretează foarte decent rolul unui ofițer nazist. Replicile personajelor sunt banale, clișeice iar acțiunea nu insistă foarte mult pe construcția Americii naziste. Ni se spune vag că naziștii au câștigat războiul după ce au lansat “bomba”. Sper ca mai multe aspecte din viața Americii naziste să aflăm pe parcursul celorlalte episoade. Despre acțiunea din “The man in the high castle” nu vreau să vă spun prea multe. Dacă ați citit cartea deja știți ce o să se întâmple iar dacă nu ați citit-o nu aveți decât să vă uitați la film."
3,https://blogdecititori.ro/whiplash-printre-cele-mai-bune-filme-din-ultimii-ani/,"Nu-mi aduc aminte să fi văzut recent un film atât de simplu, tulburător și intens precum . Aproape că îmi este ciudă că a fost turnat în același an cu . Una din cele două producții nu va primi Oscarul pentru cel mai bun film. Dacă amândouă vor rata premiul mult râvnit o să #%@*# în Oscarul lor. Whiplash a fost regizat de . Da, nici eu nu am auzit de el până acum. Tipul are doar 30 de ani și până acum a scris scenarii pentru mizerii precum . Bine că s-a lăsat de horror și s-a apucat de musicaluri. Filmul îl are în prim plan pe Andrew Neimann ( ) – student la Shaffer, una dintre cele mai bune școli de muzică din SUA. Andrew e toboșar de rezervă în formația de jazz a școlii iar dorința de a se perfecționa îl determină să exerseze non-stop. Este descoperit de neconvenționalul profesor Terence Fletcher ( ) iar de aici încolo asistăm la o relație nevrotică între student și mentorul său. Cu izbucniri vulcanice și cu un limbaj demn de un pușcăriaș, Fletcher scoate untul din elevii săi, impunându-le să se autodepășească. Coloana sonoră din Whiplash e fantastică. Tobele dar acolo avem tobe doar ca decor muzical, pe când în Whiplash tobele scăldate în sânge parcă reușesc să prindă viață la un moment dat. Filmul e bine regizat. Excelent chiar. Însă nu îmi dau seama cum. Tipul ăsta, Damien Chazelle, nu a făcut nicio brânză până acum. E drept că-i tânăr însa nu-mi explic saltul de la The Last Exorcism la această capodoperă. În ceea ce privește prestația actorilor, e nedrept să nu-l laud pe J.K. Simmons. Cred că a făcut unul dintre cele mai bune roluri ale sale. A jucat pur și simplu magistral, dând culoare și putere personajului-cheie. După finalul filmului am avut nevoie de câteva minute bune să-mi revin. Eram buimăcit. Aproape că nu știam ce se întâmplă cu mine. La un moment dat am auzit de afară zgomotul unei rable defecte și m-am uitat curios pe fereastră, mintea mea confundând respectivele semnale acustice cu un solo de tobe. Whiplash nu e doar un musical sau un film despre jazz. E o tulburătoare lecție de viață. Un film care te face să-ți pui nelipsitele întrebări despre rolul și menirea ta ca individ. Despre cât de departe ești dipus să mergi pentru a-ți îndeplini aspirațiile."
3,http://blogdecititori.ro/cei-opt-odiosi-ai-lui-tarantino/,"De când am văzut știrea că s-a răzgândit și că în cele din urmă va face filmul , adică în urmă cu un an și ceva, am început să număr zilele până la premieră. Fiind unul dintre regizorii mei preferați, Quentin Tarantino nu m-a dezamăgit cu niciun film produs de domnia sa până acum și eram sigur că nu voi suferi o dezamăgire nici cu noul său film. Înainte de a merge la film am citit câteva cronici care m-au făcut să râd copios. Erau unii care se plângeau ba că The Hateful Eight e prea violent, ba că e prea mult dialog, ba e că prea plictisitor, ca nu e PC și tot felul de smiorcăieli de fată mare. Atunci a fost momentul de fapt când am realizat că noua producție a lui Tarantino nu mă va face să regret lunga așteptare. Filmul începe cu prezentarea unui crucifix înzăpezit, un cadru extrem de lung care m-a bântuit destul de multișor după vizionarea filmului, acesta fiind lăsat în urmă de diligența în care John Ruth, poreclit The Hangman ( ), o duce pe Daisy Domergue ( ) in Red Rock pentru a fi spânzurată și pentru a-și colecta, bineînțeles, recompensa de 10.000 de dolari. Gonind prin ținuturile înghețate ale Munților Stâncoși, The Hangman se întâlnește cu maiorul Marquis Warren ( ), un alt vânător de recompense, care a rămas călare pe trei cadavre, calul său pierind condițiilor vitrege din Wyoming. John Ruth își aduce aminte că maiorul Marquis a fost un prieten al președintelui Abraham Lincoln, i se face milă de acesta și acceptă să îi devină tovarăș de călătorie. Viscolul năpraznic ce vine din urmă îi determină pe cei din diligență să facă un popas la galanteria lui Minnie, iar în drumul lor în agață și pe Chris Mannix( ), care pretinde că e viitorul șerif din Red Rock – un alt idiot care a rămas în zăpada Munților Stâncoși fără cal. În timpul călătoriei spre galanteria lui Minnie, între cei patru tovarăși, ca să mai alunge din monotonie, se înjgheabă un dialog tarantinesc, doar că aici flecărelile obișnuite sunt înlocuite de teme mult mai seriose, cu tentă politică. Între timp, prizionera Daisy Domergue se mai alege cu câte un cot un mufă, semn că ceilalți pasageri nu apreciază glumele sale deloc tipice pentru o viitoare spânzurată. Ajunși la galanteria lui Minnie, Marquis Warren descoperă că Minnie s-a dus împreună cu soțul ei la mă-sa, pe cealaltă parte a muntelui, iar de cabană a rămas să se ocupe senior Bob ( ). În cabana în care ar urma să se adăpostească de viscol, John Ruth și gașca dau peste alți trei indivizi – călăul Oswaldo Mobray ( ), generalul confederat Sandy Smithers ( ) și sentimentalul Joe Cage ( ), un cowboy care pretinde că vrea să își viziteze mama pentru a petrece Crăciunul cu ea (să te umfle râsul, nu alta). În total opt ticăloși, șapte tipi macabri și o tipă dusă cu pluta (fără a-l mai pune la socoteală pe sărmanul vizitiu O.B. ( ) – care trebuie să conviețiească împreună în pace și liniște până trece viscolul. Ceea ce nu se va întâmpla, bineînțeles, pentru că avem de-a face cu un film de Tarantino. Iar de aici încolo vă puteți imagina și singuri ce se va întâmpla. The Hateful Eight e un film 100% tarantinesc până în măduva oaselor. Avem de-a face cu aceiași actori pe care Tarantino i-a tot rulat prin filmele sale, dialoguri lungi și inteligente, violență și sânge cât cuprinde, sarcasm din belșug și umor negru la greu. Plus că într-o perioadă asaltată de Star Wars, Avengers, și tot felul de filme special concepute pentru mâncătorii profesioniști de floricele, Tarantino s-a gândit să filmeze utilizând o tehnologie de pe vremea lu’ bunica, Panavision 70 cm – o tehnologie folosită în trecut pentru a filma cadre largi din natură, pe care cinicul de Tarantino o utilizează pentru a reda cadrele dintr-o cabană micuță. Da, am înțeles ironia. Coloana sonoră e semnată de nemuritorul și e puțin mai mult decât perfectă. Dar pe lângă violență, personaje și muzica din film, un alt aspect m-a impresionat de fapt. Este vorba despre mesajul transmis. Noul film al lui Tarantino are un mesaj puternic, pe care regizorul american ni-l aruncă în față fără niciun avertisment, și anume este vorba despre istoria întemeierii Statelor Unite și a oamenilor ce trăiau în vremurile de început. Fenomenală faza în care cabană a fost împărțită în Nord și Sud, cu masa drept teritoriu neutru. Se vorbește la greu despre politică, rolul și natura justiției (un dialog chiar filosofic aș putea spune, ce te pune serios pe gânduri) și, bineînețeles, despre negri. Umorul e fabulos, un umor negru, violent, dar care îl poate face și pe cel mai sociopat individ de pe planetă să se rostogolească pe podea de râs. Cei opt care se confruntă în prăvălia lui Minnie sunt cu toții niște ticăloși, niciunul nu e mai breaz decât celălalt, nu avem de-a face cu personaje pozitive sau negative – un laitmotiv deja în universul tarantinesc. Nici măcar o briză de dulcegărie sau film tipic hollywoodian; The Hateful Eight e un film făcut special pentru fanii lui Tarantino. Vrei violență, umor negru, dialoguri intelingente, personaje bine conturate și o poveste istorisită într-un mod fermecător? Ei bine, The Hateful Eight îți oferă chiar mai mult decât atât. Poate că și din acest motiv, pentru mesajul bonus mi-a plăcut atât de mult noul film al lui nea Quentin. Partea nasoală e că acum am de așteptat iar nu știu câți ani până la următoarea lui producție. Plus că a promis că va mai face doar două filme după care se va lăsa de regizat. Numărătoarea inversă începe, sper să nu dureze chiar așa mult."
3,http://blogdecititori.ro/the-revenant-nu-i-dati-oscarul-lui-dicaprio/,"Așa cum copiii așteaptă luna decembrie să se bucure de vacanță, cadouri sau beții pe ascuns din banii de colindă, la fel și eu am așteptat luna ianuarie a anului 2016, dar din cu totul alte motive. În această lună urmau să fie lansate la noi în țară filmele a doi regizori foarte dragi mie, și . Despre am scris într-un articol anterior, așa ca în următoarele rânduri o să mă limitez doar la disecția filmului produs de cineastul mexican. se bazează pe o poveste reală, dar real e doar sâmburele, restul fiind ficțiune pură. Acțiunea se petrece în prima parte a secolului al XIX-lea și îl are în prim plan pe Hugh Glass ( ), ghidul unei echipe de vânători de blănuri. După ce o ursoaică nervoasă, generată CGI, îl ia în tăbarcă și îl face ferfeniță, Leo, pardon Hugh, reușește să îi vină de hac ursului cu un cuțit. Nici nu cred că mai are rost să insist cât de neverosimilă mi s-a părut scena, dar putem trece peste, nu e problemă. Chestia e că după ce sărmanul Hugh e îngropat de viu de tovărașii de călătorie și lăsat să moară singur, acesta găsește cumva resurse să se târască nu știu câte sute de kilometri pentru a se răzbuna pe cel care i-a ucis fiul. Din punct de vedere vizual, nu am ce să-i reproșez lui Inarritu, peisajele sunt absolut superbe, cică s-ar fi filmat doar în condiții de lumină naturală, jos pălăria și pentru directorul de imagine Emmanuel Lubezki. Cadrele largi ce surprind magistral vicistitudinile pe care le-au avut de înfruntat temerarii de acum două sute de ani care și-au riscat viețile pentru niște amărâte de piei par extrem de realiste și te fac să meditezi serios la relația dintre om și natură. , care în ultimii ani m-a impresionat din ce în ce mai mult, a jucat exemplar în rolul lui John Fitzgerald, eclipsându-l pe Leonardo di Caprio. Cred că i se potrivesc ca o mănușă rolurile negative de țărănoi rău-intenționați. Of, trebuie să respire adânc, pentru că lista nu va fi una scurtă. În primul rând, nu îmi vine să cred că Inarritu ăsta de a făcut The Revenant e același cu cel care ne-a încântat anul trecut cu capodopera Birdman. După ce a arătat Hollywood-ului că are coaie de oțel, regizând un film prin care și-a bătut banana de blockbuster-uri și fanii cărora le curge scuipatul din gură, Inarritu își dă un format și devine și el un producător ce dansează după cum i se cântă. Altfel nu am cum să îmi explic modul în care acest The Revenant a ajuns pe marile ecrane. Noul film al lui Inarritu excelează în clișee penible – americanul cel bun care simpatizează cu indienii, tatăl care dorește să își răzbune fiul, comandantul cel bun care drege busuiocul până la urmă, duelul unu la unu dintre bine și rău, încercările extreme prin care are de trecut personajul principal, flashback-urile cu soția iubitoare ce a murit, explicarea crimei eroice asupra unui ofițer etc. Atâtea clișee de zici că ești într-un film de Tarantino. Doar că la Tarantino e cu totul altă treabă. Sincer să fiu, nu am putut să nu mă prăvălesc de râs când l-am văzut de frumușelul de Leo târându-se prin zăpadă și noroi după primul său Oscar. Pariez pe colecția mea de șosete nespălate că în timp ce mânca ficat crud și își potrivea ciolanele în carcasa împuțită a calului mort, dacă DiCaprio nu repeta mașinal, în gând următoarea frază: “Fir-ați voi să fiți dacă nu îmi dați Oscarul nici de data asta”. Lasă că ți-o zic eu, băi DiCaprio, nu, nu meriți niciun Oscar pentru grohăielile de impresionat puștoaice virgine și gospodine nesatisfăcute trecute de prima tinerețe. Nu mi-a transmis absolut nimic personajul interpretat de tine, deși era loc de mutat munții. Dar atunci când nu ai talent, începi să cerșești Oscarul prin presa, că vezi doamne, am mâncat ficat crud și am filmat pe minus 20 de grade. Să ajungi la prestația lui Daniel Day-Lewis din “There will be blood” și apoi mai vorbim. Plus că sunt tone de actori cu roluri mult mai inspirate care nu și-au luat nici măcar o palmă după ceafă. Edward Norton și Gary Oldman ce ar trebui să facă pentru că nu au primit încă statueta? Din păcate ai să-ți primești Oscarul mult visat. Nu știu dacă filmul acesta ar fi avut potential cu un alt regizor, dar Inarritu m-a dezamăgit crunt. Deși filmul nu e chiar atât de prost, în mod sigur nu e o capodoperă și nici nu merită atâtea nominalizări la Oscar. E doar un film cu peisaje frumoase, actori de top și scenariu de rahat. M-am așteptat la cu totul altceva sau poate că pur și simplu sunt eu idiot și de fapt filmul acesta chiar își merită toate nominalizările și criticile. P.S: Se pare că nici și nici cei de la nu au fost impresionați de filmul lui Inarritu."
3,https://blogdecititori.ro/cum-si-o-dau-scriitorii-la-gioale-intalnirea-dintre-james-joyce-si-marcel-proust/,"Mereu mi-au plăcut întâlnirile dintre scriitori, mai ales dintre marii scriitori ce au reușit să își pună vizibil amprenta asupra evoluției literaturii. Și nu mă refer aici la întâlnirile oficiale de pe la nu știu ce premii, ci la acele rendez-vous-uri în care domnii scriitori se întâlnesc pentru a-și da la gioale. Pentru că scriitorii sunt, în general, . Și cu cât cărțile lor din librării sunt mai groase, cu atât își țin pumnii mai încleștați atunci când se întâlnesc cu vreun “coleg” de breaslă. O asemenea întâlnire se pare că a fost și cea dintre James Joyce și Marcel Proust. Din păcate nu se știe exact cum au stat în realitate lucrurile între cei doi – există multe povești și versiuni în acest sens. Ne vom apleca însă, în cele ce urmează, asupra celor mai vehiculate istorisiri – nu bag mâna în foc că sunt și plauzibile. Întâlnirea dintre cei doi s-ar fi produs în anul 1922, la Paris, în casa scriitorului Sydney Schiff, cu șase luni înainte de moartea lui nea Marcel și la scurt timp după apariția romanului “Ulise”. Gurile rele spun că Joyce ar fi fost cică bine afumat și îmbrăcat sărăcăcios, în vreme ce domnul Proust nu se putea prezenta la o întâlnire decât înfofolit în blănuri. Potrivit lui William Carlos Williams, Joyce și Proust s-au așezat față în față, pe două scaune, iar în jurul lor nelipsiții gură-cască. Iar mai departe cei doi ar fi început să se vaite și să-și plângă de milă – Joyce că-l doare capul și are probleme cu vederea, iar Proust că suferă de o durere de stomac. Un alt scriitor contemporan cu cei doi, Ford Madox Ford, susține că Proust, politicos, ar fi încercat să lege o conversație dar irlandezul i-o tăia ascuțit de fiecare dată. Întrebat dacă a citit , Joyce a răspuns fără echivoc că nu, iar francezul a răspuns cu aceeași monedă atunci când discuția a avansat spre “Ulise”. Vladimir Nabokov susține că cei doi ar fi împărțit un taxi și s-ar fi luat la harță pentru că Joyce ar fi vrut să deschidă geamul, pe când Proust prefera o călătorie cu geamurile închise. Indiferent dacă întâlnirile dintre cei doi au avut loc sau nu, știm că siguranță că Joyce și Proust nu s-au avut deloc la inimă unul pe celălalt și nici nu au depus eforturi pentru a stabili o relație de prietenie."
3,https://blogdecititori.ro/femeile-sunt-niste-nulitati-simpatice/,"Nu am zis-o eu, să ne înțelegem, ci Emil Cioran. Vreau să lămurim această chestiune încă de la început, nu de alta dar parcă nu prea am chef să fiu înjunghiat de un pumnal ținut strâns într-o mână subțirică și fermă, cu unghiuțe cu gel roz. De câteva zile am început să citesc cartea de debut a lui și recunosc că rezonez cât de cât cu unele idei expuse acolo. Citind, am dat peste o scurtă cugetare de-a lui Cioran referitoare la preocupările metafizice ale femeilor. Femeia nu riscă nimic pe plan spiritual, fiindcă la ea dualismul dintre spirit și viață are o intensitate antinomică mult mai redusă decât la bărbați. Sentimentul grațios al existenței nu duce la revelații metafizice, la viziunea realităților esențiale, la perspectiva ultimelor clipe, care te fac ca în fiecare moment al vieții să trăiești ca și cum n-ai mai trăi. Femeile sunt niște nulități simpatice. Cu cât te gândești mai mult la ele, cu atât le înțelegi mai puțin . Nu pot fi cu totul de acord, dar nici nu pot să îl combat pe monsieur Cioran. Zău că nu pot! Am cunoscut de-a lungul timpului câteva exemplare de sex feminin cu un bagaj incredibil de cunoștințe dar care nu puteau să filozofeze mai departe de beneficiile uleiului de măsline pentru tenul uscat. Este un proces analog cu acela care te reduce la tăcere din ce gândești mai mult asupra esenței ultime a lumii. Dar, pe când aici rămâi înmărmurit în fața unui infinit indescifrabil, în cazul femeii nulitatea îți pare un mister, când ea nu este în fond decât o nulitate. Pe lângă satisfacerea necesităților sexuale, singurul sens în lume al femeii îmi pare a fi acela de a da prilej bărbatului să scape temporar de presiunea chinuitoare a spiritului. Căci femeia poate fi o salvare vremelnică pentru acei care trăiesc pe culmi, deoarece, fiind extrem de puțin dezintegrată din viață, contactul cu ea înseamnă o întoarcere spre voluptățile naive și inconștiente ale vieții, înspre imaterialitatea ușoară a grației, care, dacă n-a salvat lumea, le-a salvat pe femei. O avea sau nu o avea dreptate, Cioran e cel puțin simpatic. Și femeile sunt simpatice, fără nicio îndoială, cât despre cealaltă parte a afirmației, ei bine, încă nu am ajuns la o concluzie validă. Dar după ce am lecturat afirmația lui Cioran m-am gândit puțin. Câte filozoafe celebre cunosc? Nu, tipele care vorbesc despre “cum sa devii o fashionistă” nu se pun. Sunt o grămadă, vă zic eu. Pai să le luăm așa: Simone de Beauvoir, Hannah Arendt și mai erau câteva. O, da, mi-am amintit – Oana Zăvoranu, Laura Andrișan și Daniela Crudu. Deci, băi Ciorane, aburești lumea de pomană. Și femeile au preocupări metafizice!"
3,http://blogdecititori.ro/aldous-huxley-minunata-lume-noua/,"Prin facultate am citit primele utopii. De Thomas Morus, Tommaso Campanella și, bineînțeles, Platon. Am fost obligat pentru că, în caz contrar, șansele de a promova în anul următor erau destul de mici. Partea ciudată e că mi-au plăcut. După ceva timp am citit “ ”, de George Orwell și astfel mi-am descoperit pasiuniea pentru distopii. Am continuat cu „ ”, tot de Orwell; „ ” și „Peștera”, de Jose Saramago; „ ”, de Florina Ilis (e un fel de distopie, oarecum). Iar de curând am citit și „Minunata lume nouă” a lui Aldous Huxley. Aldous Huxley și George Orwell au fost contemporani, însă „1984” și „Minunata lume nouă” sunt foarte diferite, chiar opuse. E și de înțeles fiindcă Huxley și-a publicat opera în 1931, când în Europa era liniște și pace, în vreme ce romanul lui Orwell a apărut în vremuri mult mai tulburi, prin 1948. Dacă în „1984” avem de-a face cu un regim al terorii, fiecare mișcare fiind atent supravegheată de Fratele cel Mare, în „Minunata lume nouă” oamenii sunt proști și fericiți. Acțiunea se petrece în anul 632 al erei Ford. Da, este vorba despre Henry Ford, cel cu mașinile, în lumea creată de Huxley industriașul american fiind ridicat la rangul de Dumnezeu. Până și crucea creștină a fost înlocuită cu un “T” – de la celebrul model de Ford. Pe Pământ există un singur stat – Statele Unite ale Lumii, deviza acestui fiind Comunitate, Identitate, Stabilitate. Oamenii sunt împărțiți în clase sociale: Alfa, Beta, Gama, Delta, Epsilon, cei din Alfa fiind, bineînețeles, superiori. Nimeni nu poate avansa la o clasă superioară fiindcă acestea le sunt atribuite oamenilor înainte de a se naște. E impropriu spus “naște” fiindcă bebelușii sunt fabricate pe cale artificială în Centrul de Incubație și Condiționare. Oamenilor le este interzis să se îndrăgostească, să se căsătorească și să aibă copii. Acest aspect pare să nu-i deranjeze însă prea tare fiindcă impulsul sexual nu este înăbușit, așa cum e cazul în “1984”, ci, dimpotrivă, jocurile erotice sunt intens promovate, chiar și în cazul copiilor. Pentru că lumea noastră nu mai e aceeași ca a lui Othello. Nu poți face automobilele populare fără oțel – și nu poți face tragedii fără instabilitate socială. Dar acum lumea e stabilă. Oamenii sunt fericiți, capătă ceea ce vor și nu cer niciodată ceea ce nu pot căpăta. Sunt înstăriți; trăiesc în siguranță; nu se îmbolnăvesc niciodată; nu se tem de moarte; voioși, nu le pasă de patimi și de bătrânețe; n-au mame și tați care să-i necăjească și să-i sâcâie; n-au soți ori copii, ori iubiți și iubite care să le stârnească sentimente puternice; sunt condiționați în așa fel încât practic nu pot să se poarte decât așa cum trebuie. Și dacă ceva nu e în regulă, au la dispoziție soma. Ideea de bază a societății imaginate de Huxley e uniformizarea indivizilor în funcție de clasele sociale. Nu se insistă pe particularirăți, oamenilor nu li se cere niciun efort intelectual, toate cărțile au fost interzise, nimeni nu se ocupă cu literatura sau filosofia, dezvoltarea industriei fiind principala preocupare. Până când, în cele din urmă, mintea copilului se contopește cu aceste sugestii și suma sugestiilor formează mintea copilului. Și nu numai mintea copilului. Și mintea adultului – pentru toată viața. Mintea care judecă, și dorește, și decide – alcătuită din aceste sugestii. Dar toate aceste sugestii sunt sugestiile noastre. Personajul principal al romanului e Bernard, un mascul alfa care, din cauza unui accident pe banda de producție, are fizicul unui individ inferior. Fiind diferit față de ceilalți și negăsindu-și locul nicăieri, Bernard începe să-și pună tot felul de întrebări și devine atras de ideea unei călătorii în Rezervație și în acest scop se întovărășește cu Lina Crowne, o femeie pentru care Bernard simțea o oarecare atracție. De menționat că Rezervația este singurul loc în care mai puteau fi găsiți oameni normali ce se iubeau și își creșteau copii singuri. Aceștia erau însă atenți supravegheați și nu aveau nicio posibilitate de a comunica cu lumea exterioară. În rezervație Bernard îl întâlnește pe Sălbatic – un bărbat născut de o Beta exilată, pasionat de Shakespeare – pe care îl ia cu el pentru a-l prezenta colegilor. Iar de aici, bineînțeles, tot felul de aventuri și ciocniri de obiceiuri și mentalități. Cartea poate fi comandată online de pe sau ."
3,http://blogdecititori.ro/idiotul-lui-dostoievki-romanul-care-mi-provocat-doua-noptii-de-insomnii/,"Aveam, cred, în jur de 20 de ani când am citit Idiotul de . Până la acel moment mai citisem din zestrea celebrului scriitor rus doar . Țin minte că Idiotul a avut un impact deosebit asupra mea, ultimele pagini m-au șocat atât de tare încât în primele două nopți de la lectura romanului nu am reușit să dorm deloc; mă zvârcoleam haotic prin pat, eram incredibil de agitat și mă plimbam în toiul nopții prin cameră, în beznă, încercând să pun cap la cap elementele din cartea pe care tocmai o terminasem de citit. Prințul Mîșkin e personajul principal al romanului lui Dostoievski și e considerat drept un idiot de către ceilalți participanți la acțiune din cauza bolii sale (epilepsia fiind asemănată în acele vremuri cu idioțenia). În ciuda acestei însușiri prințul Mîșkin e cel mai naiv, bun și inocent personaj din romanul lui Dostoievski și chiar, m-aș încumeta eu să afirm, din întreaga literatură. Scriitorul rus a reușit să-și creioneze personajul într-un mod incredibil. Plus că a folosit o tehnică diferită în schițarea trăsăturilor prințului Mîșkin. Daca în celelalte romane ale sale Dostoievski se folosește de zbuciumul interior al personajelor pentru a le descrie, Lev Nikolaevici Mîșkin este caracterizat doar din prisma celorlalte personaje, pe baza relațiilor pe care le stabilește cu acestea. Mie, personal, mi s-a părut că Dostoievski s-a folosit de boala lui Mîșkin doar pentru a realiza o metaforă și a lovi în moravurile epocii sale. De fapt nu prințul este cel bolnav ci întreaga societate, și tocmai din acest motiv încercarea lui de a se integra în mijlocul ei este sortită eșecului. Oamenii nu vor în preajma lor un om curat și incoruptibil, nu vor un Mesia iar ori de câte ori vor avea de-a face cu un asemenea individ nu vor ezita să-l linșeze – acesta mi s-a părut a fi, în linii mari, mesajul pe care a dorit să ni-l transmită Dostoievski. Ce chip extraordinar!, răspunse prințul, și sunt convins că nici soarta ei nu este din cele mai banale. E plină de voioșie și totuși se vede că a suferit mult, nu-i așa? O trădează ochii și, uite, pomeții aceștia delicat conturați, aceste două punctulețe sub ochi, la curmătura obrajlor. E plină de mândrie; ba și de orgoliu, poate; dar n-aș ști să spun dacă e bună sau rea la suflet. Ah, ce mult aș vrea să fie bună! Atunci totul ar fi salvat! Idiotul e un roman complicat. Personajele, numeroase la număr, sunt extrem de complexe iar acțiunea romanului, deși curge lent până la un moment dat, este presărată de o grămadă de idei filosofice și sociale la care însă nu se încearcă găsirea unui răspuns, ci acestea rămân suspendate oarecum în aer. Poate că de aceea mi-au trebuit două nopți albe pentru a descifra romanul scriitorului rus. Printre bolnavii aflați în tratament la profesorul meu, am cunoscut un om care a stat întemnițat doisprezece ani; avea crize dese, iar când era prea surescitat plângea, o dată a încercat chiar să se sinucidă. Omul acesta mi-a povestit viața lui din închisoare. Era foarte tristă, dar, vă asigur, nu și viață de nimica. Toate impresiile lui se reduceau la prietenia cu un păianjen și la un copăcel ce-i creștea sub fereastră. Una dintre cele mai interesante scene din tot romanul este relatarea, prin glasul prințului Mîșkin, trărilor unui condamnat la moarte care trece de la supliciul infernal al apropierii sfârșitului la bucuria prilejuită de grațierea sa. Această secvență are un simbolism aparte întrucât și Dostoievski a trecut printr-o experiență asemănătoare atunci când a fost condamnat la moarte în 1849. Ești cam epileptic, observă Aleksandra; dumneata, prințe, ai vrut, probabil, să demonstrezi că nici clipita cea mai scurtă nu trebuie disprețuită, iar uneori cinci minute valorează mai mult decât o comoară. Toate acestea sunt cât de poate de lăudabile, dar, dacă-mi dai voie, o dată ce prietenului dumitale care ți-a povestit toate aceste grozăvii… i s-a comutat pedeapsa, prin urmare i s-a acordat această viață infinită. Ei bine, ce-a făcut el apoi cu această bogăție a lui? A trăit calculând fiecare clipă? Asupra acțiunii din Idiotul nu vreau sa insist deloc. Mă tem că aș strica plăcerea cititorului de a-l descoperi singur pe Lev Nikolaevici Mîșkin iar la o asemenea crimă oribilă nu vreau să iau parte. Cartea poate fi cumpărată de la sau ."
3,http://blogdecititori.ro/madame-bovary-un-fel-de-anna-karenina-mai-de-la-tara/,"„Madame Bovary” e prima și singura scriere a lui Gustave Flaubert pe care am citit-o. Acum câteva săptămâni am luat la mână și „Ispitirea Sfântului Anton” dar fiindcă nu am reușit să intru în starea necesară pentru parcurgerea unei astfel de opere, am lăsat-o deoparte pentru moment. Referitor la titlul articolului – care probabil v-a intrigat pe unii dintre voi, trebuie să precizez că nu e cazul să vă așteptați la o paralelă între Emma Bovary și Anna Karenina. Am făcut comparația doar să vă ațâț puțin și să vă sugerez să vă scoateți cuțitele. Deși unele comparații cu Anna Karenina vor exista la un moment dat. Am citit „Madame Bovary” fiindcă mai toate domnișoarele cu care am intrat în contact în timpul studenției citiseră cartea, plus că eram curios să îl descopăr pe Flaubert. Am amânat puțin momentul lecturării fiindcă știam că este vorba despre aventura unei femei infidele iar aceste povestiri, mai ales când vin din partea unor scriitori francezi, mă fac uneori să-mi doresc ca țeasta să-mi fie sfredelită de un burghiu de 40 de mm. Dar am trecut peste complexele și prejudecățile mele și am citit chiar cu atenție Madame Bovary deși unele pasaje m-au plicitist groaznic. Romanul lui Flaubert o înfățișează pe Emma Bovary – fiica unui țăran bogat ce a fost crescută prin mănăstiri și care, fiindcă în acele vremuri nu exista televiziune și implicit nici telenovele sud americane, s-a autoeducat citind romane de dragoste. Se visa o mare castelană, înconjurată de prinți și servitori care să-i sufle în buclele aurii în fiecare dimineață. Ghinion însă. Emma Bovary nu s-a măritat cu vreun fiu de împărat de prin cărțile ei ci cu Charles Bovary – un medic ursuz, mai în vârstă decât ea. Iar doamna Bovary, în loc să-și fi văzut de țărâna de sub unghii, a continuat cu lecturile din Balzac și, după ce a descoperit că proaspătul soț e doar un medic și nu vreun iubăreț romantic de prin romanele de dragoste, în mintea-i necoaptă au început să îi răsădească planuri de infidelitate. Întoarsă acasă, Emmei îi plăcu la început să comande slugile, pe urmă se sătură de viața de la țară și regretă viața la maici. Când Charles veni prima dată la Bertaux, Emma se socotea dezamăgită, nemaivând nimic de învățat, nimic nou de simțit. Dar neliniștea provocată de starea cea nouă sau poate reacția cauzată de prezența bărbatului îi fusese suficientă să creadă că dobândise și ea, în sfârșit, acea minunată pasiune ce, până atunci, fusese până atunci doar un fel de pasăre mare cu pene trandafirii plutind în azurul splendid al unui cer poetic; iar acum nu-și putea imagina că tihna aceasta în care trăia ar fi fericirea la care visase. Dacă în Anna Karenina Tolstoi ne înfățișează o femeie puternică și educată ce a avut ghinionul să nimerească lângă un bărbat mediocru, doamna Bovary se dovedește a fi tipul femeii limitate și inculte ce își caută tot felul de scuze, plângându-și zilnic de milă, pentru a-și justifica actul infidelității. Cu riscul de a-mi pune în cap cititorii care o idolatrizează pe Emma, pentru mine doamna Bovary nu a reprezentat decât prototipul țărăncuței needucate care, dat fiind faptul că avea o stare financiară stabilă – nu strălucită, dar lipsită de griji, și nu avea preocupări de această natură, în infinita-i plictiseală și prostie s-a angajat în diverse activități extraconjugale. Iar Flaubert a zugravit-o exemplar pe Emma, în multe situații scriitorul francez reușind să-mi smulgă câte un zâmbet cu ironiile sale subtile. În Anna Karenina e cu totul o altă mâncare de pește. Acolo chiar avem un roman care tratează și încearcă să edifice diverse ipostaze și mistere feminine. Gustave Flaubert însă, cred eu, nu și-a propus acest lucru, a încercat să vină cu o parodie prin care să critice și să râdă de moravurile epocii. Cartea poate fi cumpărată online de pe sau ."
3,http://blogdecititori.ro/m-intalnit-cu-haruki-murakami-padurea-norvegiana/,"De Haruki Murakami am tot auzit de ceva timp că ar fi mare sculă de basculă, dar în ultimele luni am fost prea ocupat să-mi rup creierii cu sau . Totuși, sătul să perseverez în propria-mi ignoranță, mi-am scuipat în sân, am băut 50 de țuică și apoi am hotărât să citesc romanul preferat al adolescentelor întârziate: “Pădurea Norvegiană”. Nu știam absolut nimic de Murakami până să citesc citesc „Pădurea Norvegiană” și habar nu aveam la ce să mă aștept. Sincer să fiu, nici nu-mi păsa. După primele rânduri am descoperit că acțiunea nu se petrece în vreo pădure de prin Norvegia, ci titlul face referire la piesa „Norwegian Wood” a celor de la Beatles (dacă vreți să ascultați piesa deschideți-vă cu mânuța voastră Youtube-ul, mi-e prea lene să mai las un link). Pădurea Norvegiană îl are în prim plan pe Toru Watanabe – un student aflat în primul an de facultate ce pare mai preocupat să citească sau decât să își facă prieteni. Atitudinea sa antisocială poate fi explicată și de faptul că cel mai bun prieten al său din liceu, Kizuki, s-a sinucis fără să lase nicio notiță prin care să-și explice gestul. Buba e că sinucigașul avea o gagică, Naoko, de care Watanabe se cam îndrăgostise. Așa că, motivat și de faptul că vrea să o ajute pe Naoko să treacă mai repede peste șocul creat de moartea lui Kizuki, începe să se foiască destul de des pe lângă aceasta. Doar că Naoko nu e genul de fată care să nu plângă atunci când își rupe o unghie și ajunge la un sanatoriu. În tot acest timp Watanabe o întâlnește pe Midori, o fătucă care nici ea nu pare cu toată țigla pe casă. Iar de aici ține-te bine, fiindca tânărul domn Watanabe are de ales între două nebune. Una-i bună, alta-i nebună. Ba nu, amândouă-s nebune! Am stat la masa din bucătărie, am băut bere și am citit. Prima oară citisem cartea în anul în care intrasem la gimnaziu. Acum, după opt ani, o reciteam în bucătăria unei fete, în toiul nopții, îmbrăcat în pijamaua, cam mică pentru mine, a tatălui ei mort. Straniu. Dacă n-ar fi fost împrejurările acelea ciudate probabil să n-aș fi recitit. Pădurea Norvegiană e un roman cam bolnav. Mă rog, personajele sunt bolnave, nu cartea în sine. Iar acest aspect mi-a plăcut foarte mult. Practic niciunul dintre personaje nu e întreg la minte. De la depresivi și sinucigași până la sociopați, Pădurea Norveagiană are de toate. Murakami și-a creionat personajele cu maximă atenție. Iar pe mine m-a impresionat complexitatea acestora. Watanabe, Naoko, Nagasawa, Midori sau Reiko reprezintă câteva tipologii umane greu de explicat. Iar pentru modul în care Haruki Murakami a reușit să le prezinte trebuie să îmi scot pălăria în fața lui. Sau căciula, că nu obișnuiesc să port pălărie. Mă rog, sper că ai înțeles ideea. Știi cum se asortează fursecurile, nu? Unele îți plac, altele nu. Le mănânci mai întâi pe cele care îți plac și rămân la urmă cele care nu-ți plac. Eu așa gândesc ori de câte ori se întâmplă ceva ce nu-mi convine. Dacă reușesc să fac și ce nu-mi convine, pe urmă e mai simplu. Viața e ca o cutie de fursecuri. După ce am terminat Pădurea Norvegiană nu m-am putut abține să nu fac câteva paralele cu . Pentru că mi s-a părut că-l văd pe Holden Caulfield în Watanabe, Nagasawa, Naoko sau Midori. Tot cu adolescenți dezorientați ce ajung pe la nebuni avem de-a face și aici doar că Murakami e mult mai dur decât Salinger. Își spânzură personajele fără nicio remușcare, le pângărește, le întinează și le trece prin toate iadurile. La moartea lui Kizuki am învățat un lucru pe care n-am să-l uit niciodată: moartea nu se află la polul opus vieții, ci face parte din viață. Era cu siguranță adevărat ce spusese el. Cât trăim, avem moartea în noi și o nutrim. Este unul dintre adevărurile pe care trebuie să le știm. Din câte am înțeles celelalte romane de Murakami nu prea se aseamănă cu Pădurea Norvegiană. Prea bine, pentru că de adolescenți triști mi s-a cam acrit și chiar aș vrea să mai răsfoiesc câteva romane scrise de nea Haruki. Cartea poate fi cumpărată online de la sau ."
3,https://blogdecititori.ro/premiul-literar-augustin-fratila-romanul-anului-2013/,"Scriitori din toate colțurile țări, scoateți cărțile pe care le-ați publicat în cursul acestui an, citite doar de membrii familiei sau dușmani și mucegăite pe rafturile librăriilor, și țintiți spre premiul de 10.000 de euro pus la bătaie cu ocazia concursului „Augustin Frățilă” și veți face rost de suficienți bani de băut pentru anul care vine. Premiul literar „Augustin Frățilă – romanul anului 2013” este organizat, cică, de Uniunea Editorilor din România în perioada 25 august – 17 noiembrie 2013. Cei care vor să pună laba pe premiu se pot înscrie în intervalul 25 august – 26 septembrie. Prima perioada de jurizare se va desfășura între 29 septembrie și 17 octombrie, când niște indivizi, adică critici literari, își vor pune ochelarii tacticos și vor strâmba din nas cu superioritate acordând note (sau ce or acorda ei) romanelor înscrise în concurs. Pe 20 octombrie se vor anunța cele cinci romane finaliste iar apoi, timp de cinci zile, până pe 25 octombrie, un grup de dătători cu parerea de pe internet, adică bloggeri, vor acorda și ei niște note. Premiul va fi decernat pe data de 27 noiembrie. Criticii literari care vor decide finaliștii sunt Daniel Cristea-Enache, Tudorel Urian, Alex Ștefănescu. Din câte am citit pe site-ul lor, premiul a fost preluat de către Uniunea Editorilor din România de la Asociația Casa de Cultură. „Preluarea de către UER, sub egida FER, a Premiului literar „Augustin Frățilă” este, înainte de toate, un act de normalitate – UER și FER fiind organizații al căror scop principal este sprijinirea proiectelor culturale în interesul tuturor membrilor săi. Pe de altă parte, este un pas important pentru un premiu literar care și-a propus de la început să devină un proiect de referință în mediul cultural românesc”, a declarat, , Mario deMezzo, vicepreședintele Uniunii Editorilor din România. Pentru cei care nu știu prea bine să numere, premiul Augustin Frățilă a ajuns la ediția a III-a. În 2011 premiul a fost câștigat de Lucian Dan Teodorovici, cu romanul „Matei Brunul”, în vreme ce anul trecut Radu Aldulescu, cu al său roman „Cronicile genocidului”, a pus mâna pe cei 10.000 de coco în 2012. Dacă vă întrebați cine a fost Augustin Frățilă și de unde atâta onoare pe el să-și împrumute numele unui concurs pentru scriitori, dați un search pe Google că, sincer, mă doare mâna să mai scriu și două – trei cuvinte despre domnia sa."
3,https://blogdecititori.ro/boss-trebuie-sa-citesti-acest-articol/,"Scriam acum câteva zile despre cum m-a șocat folosirea cuvântului și mi-am adus aminte de un alt obicei lingvistic. Până să vin în București toate erau bune și frumoase, nu mă întâlnisem cu niciun decâtist, nici măcar nu știam de existența acestei specii. Pe lângă decâtiști am descoperit însă și un alt trib. Cel al „boșilor”. Ce-i drept, am avut și marele noroc să mă mut din Suceava direct în Sălăjan – adică fix în mijlocul boșilor și astfel am putut să-i studiez în habitatul lor natural. Boșii sunt acei indivizi care s-au gândit să simplifice la maxim limba română, înlocuind numele proprii și semnele de punctuație cu “boss”. Cuvântul boss poate fi folosit atât la începutul propoziției – “Boss, de ce nu mi-ai zis și mie de combinație?”, la sfârșitul ei – “Ce faci, boss? Unde ai fost, boss?”, cât și de mai multe ori în interiorul aceleiași fraze “Boss, m-am întâlnit aseară cu aia, boss, și ce să vezi, boss? Boss, avea o față, boss, de ziceai, boss, că-i Jennifer Lopez, boss”. Sincer să fiu, chiar îmi place cum sună cuvântul “boss” și cred că ar trebui să fie întrebuințat la scară largă. Pleșu, Cărtărescu, Djuvara ar trebui și ei să-l folosească: “Boss, recitindu-l aseară pe Platon, am realizat cât de superflue au fost toate exegezele mele. Am făcut greșeala, boss, să nu mă raportez la Metafizica lui Aristotel”. Foarte simpatici sunt și cei care folosesc în locul numelor proprii organul cunoscut sub denumirea de testicul. Acest cuvânt are însă o mica problemă. De cele mai multe ori îi lipsește litera “i”. Am observat că e o penurie mare de “i”-uri în ultimul timp. Și nu înțeleg ce-i cu criza asta, că domnul Victor Viorel ne-a mărit pensiile și salariile. Putem face chiar și risipă de “i”-uri. Dar asta e deja o altă socoteală. Împotriva coioșilor am găsit însă un răspuns simplu, care reușește negreșit să-i pună cu botul pe labe: – Ce faci, coae? – Îmi cer scuze, care oaie? Și, după o pauză de câteva secunde, timp în care încerci să te prefaci extrem de serios, poți adăuga opțional și “Nu fac nimic cu nicio oaie”. Eu prefer însă varianta scurtă."
3,https://blogdecititori.ro/o-idee-de-pedeapsa-pentru-agramati/,"Zilele trecute m-am învrednicit să termin și eu, în sfârșit, Abatorul cinci al lui Kurt Vonnegut. Și în timp ce mă hlizeam citind frazele demențiale ale tovarășului Kurt, am dat peste un pasaj în care este descrisă una dintre cele mai înfiorătoare forme de execuție. Și mă gândeam eu în acele momente, dacă tot au fost unii care m-au catalogat drept nazi grammar după ce i-am făcut și , de ce nu i-aș executa și eu, măcar în imaginația mea? Și, să moară pisica vecinului de la nouă dacă execuția lui Vonnegut nu s-ar potrivi agramaților! Să vezi apoi ce s-ar înghesui toți să bage diacritice pe Facebook și să-și numere cu atenție i-urile. Pedeapsa arată cam așa: Legi fedeleș un individ și-l lași pe un mușuroi de furnici în deșert – pricepi? Îl pui cu fața în sus, îi ungi frumușel cocoșelul și oușoarele cu miere și-i tai pleoapele ca să-l obligi să privească soarele până-și dă duhul. (Kurt Vonnegut – Abatorul cinci) Mă tem totuși că e o pedeapsă cam blândă pentru agramați, totuși. Cred că ar trebui să ne gândim la ceva mai practic…"
3,https://blogdecititori.ro/cum-am-absurzit-dupa-ce-l-am-cunoscut-pe-kafka/,"Într-o toamnă pierdeam vremea prin sufrageria unui prieten, cercetând curios carțile vechi ce se îngrămădeau în biblioteca sa, când am dat peste “Procesul lui Kafka”. Pe vremea aceea lucram la un ziar local, eram responsabil pe rubrica “infracționalitate” și fără să stau pe gânduri am șterpelit cartea lui , uitând sa îmi mai fac ulterior procese de conștiință pe marginea acestui subiect. Auzisem de Kafka dar nu citisem nimic de el, și pentru că mă plimbam zilnic pe holurile tribunalelor în căutare de știri, mi-am zis că nu ar strica să răsfoiesc filele cărții și eventual să îmi îmbogățesc cunoștințele juridice, cel puțin așa speram eu la vremea aceea. Mărturisesc că micuța cărțulie mi-a împodobit multă vreme noptiera fără să fie atinsă în vreun fel cu intenția de a fi lecturată. Primele pagini au curs ușor, însă pe la jumătatea cărții m-am împotmolit și am lungit-o așa câteva săptămâni bune. Când începusem să parcurg cartea eram puțin nedumerit, nu înțelegeam stilul, toată acțiunea mi se părea confuză, halucinantă și așteptam cu sufletul la gură un deznodământ care să descâlcească ițele și să facă lumină în cazul lui K. Bineînțeles că eram foarte naiv pe vremea aceea, dar aveam însă o scuză – nu făcusem încă cunoștință cu evreul timid și complexat, cunoscut sub numele de Franz Kafka. După ce m-am dumirit care e treaba cu individul care a avut ca ultimă dorință înainte de moarte să îi fie arse toate manuscrisele, am devenit tot mai interesat de lucrările lui. Castelul, Metamorfoza, Un doctor de țară și, cel mai recent, America, mi-au trecut prin mână, reușind să îmi provoace câteva insomnii și să mă facă să mă uneori să empatizez cu domnul K sau celelalte personaje kafkiene. Când am început să citesc America, știam exact la ce să mă aștept. Dar asta nu înseamnă că distinsul Kafka nu m-a surprins. este fugărit de familie în America după ce a pătat numele familiei și a lăsat cu burta la gura o menajeră. Din paginile romanului aflăm însă că menajera a fost de fapt cea care l-a sedus pe bietul Karl, prin această întâmplare Kafka voind parcă să pună pecetea de nevinovat asupra capului tânărului Rossman încă de la debutul acțiunii. Nu voi intra în detalii în ceea ce privește acțiunea pentru că oricum la Kafka nu conteaza acțiunea (foarte săracă de altfel) cât suferința absurdă a personajelor și modul ironic în care acestea sunt creioante. Totuși voi încerca să trec în revistă întâmplările care l-au transformat pe Karl într-un personaj 100% kafkian. Ajuns în America, Karl Rossmann, hotărât să își facă o carieră, e decis să înceapă de jos, convins fiind că doar așa va reuși să răzbească. Aceasta a fost și logica pentru care a acceptat o slujbă de liftier, micul imigrant dovedindu-se a fi printre cei mai conștiincioși angajați. Prietenia lui avea însă să-l coste iar tânărul european sosit de curând pe “tărâmul făgăduinței” se va înfunda tot mai adânc în capcana absurdă și fără scăpare pe care Kafka le-a întins-o fară milă personajelor sale. Deși nu sunt foarte mult pasaje în care Kafka sa insiste asupra diferențelor dintre civilizația europeană și cea americană, ironiile subtile nu lipsesc. Spre exemplu, la interviul de angajare pentru Teatrul în aer liber din Oklahoma, ghișeul destinat imigranților europeni era situat într-un colț, izolat de celelalte. Numai că aici se află că frecventase gimnaziul și Karl fu trimis la biroul foștilor elevi de gimnaziu. Aici declară că frecventase un gimnaziu din Europa și i se spuse imediat că nu ține nici de acest birou; fu îndrumat către biroul celor care au studiat în gimnaziile din Europa. Acest birou era instalat într-o baracă la marginea extremă a stabilimentului; nu numai că era cea mai mică dintre barăci, dar era și mai joasă. Din câte știu, Kafka și-a propus ca “America” să fie un roman de mari dimensiuni, paginile publicate până acum fiind doar un preambul, o introducere pentru “Omul care a dispărut”, titlul pe care l-a atribuit scriitorul ultimului său roman. Sincer să fiu nu m-a încercat niciun sentiment de regret că aventura europeanului Karl s-a terminat brusc fiindca creatorul său a trecut în neființă înainte să îl facă să dispară. Din acest punct de vedere aș putea spune ca micul Karl e un privilegiat, întrucât urcându-se în trenul spre Oklahoma, a scăpat de nemiloasa soartă pe care i-o pregatise, fără îndoială, Franz Kafka."
3,https://blogdecititori.ro/anul-de-gratie-1984-george-orwell/,"Auzisem pentru prima dată de și de a sa carte “O mie nouă sute optzeci și patru” la primul job pe care l-am avut în București. Era vară, foarte cald și am ieșit împreună cu un coleg la țigară. Eu nu fumam dar m-am folosit de pretext să mai ucid câteva minute din corvoada de la job. Când colegul respectiv a aflat că nu auzim de Orwell a ridicat din sprâncene și probabil m-a retrogradat din clasa imaginară în care împărțea indivizii pe care îi întâlnea. L-am pus pe Orwell în fruntea listei cu autorii ce urmeaza a fi explorați. Am trecut pe la două târguri de carte, am zărit cartea distinsului la mai multe standuri dar de fiecare dată am găsit altceva mai „interesant” pe care să cheltui banii. M-am ambiționat abia dupa ce am aflat ca 1984 e un roman politic. Nu că m-aș da în vânt după astfel de romane, dar mi s-a părut mie că aș merge mai țanțoș prin stația de metrou dacă aș parcurge filele unei astfel de cărți. Recunosc că de fiecare dată când întorceam câte o pagină din 1984, facem în minte paralele fie cu Utopia lui Thomas Morus, fie cu Republica lui Platon. Ambele le-am avut ca lectură obligatorie în facultate și le-am parcurs în diagonală fiindcă soarta mi-a jucat o festă și mi-au căzut ca lucrări de seminar. Nu mi-a plăcut de tipul cu nume de pachet de țigări la început și nici pe parcurs nu m-a fascinat personalitatea lui. Nici nu avea cu ce să mă impresioneze fiindcă intenția lui Orwell nu a fost să creeze . În schimb m-a impresionat distopia schițat de autor. În universul imaginat de George Orwell, în anul de grație 1984, Pământul era împărțit în trei mari superputeri: Eruasia, ce avea ca doctrină neo-bolșevismul; Oceania, a cărei doctrină era SOCENG-ul si Estasia, care avea la bază ideologia numită Adorația Morții sau Uitarea de sine. Cum au ajuns doar trei superputeri să își împartă supremația? Păi Orwell ne povestește că Rusia a înghițit Europa, formând astfel Eurasia, ce cuprinde întreaga parte de nord a masei continentale euro-asiatice, din Portulagalia până în strîmtoarea Behring. Oceania a luat naștere după ce S.U.A. a invadat Imperiul Britanic, granițele acestei superputeri încadrând cele două Americi, arhipelagurile din Oceanul Atlantic, Insulele Britanice, Australasia și sudul Africii. Despre Estasia ni se spune că înglobează China și țările de la Sud de ea, adică arhipelagul japonez și o porțiune mare din Manciuria, Mongolia și Tibet. Toate acestea s-au întâmplat cică prin anii ’50, în urma unui război nuclear. SOCENG-ul, doctrină ce stă la baza statului denumit Oceania, reprezintă de fapt imaginea totalitarismului perfect. Inspirându-se mult din stalinism și pe alocuri din nazim, Orwell a creat o dictatură la care indivizi precum Stalin puteau doar visa. În Oceania existau patru ministere. Ministerul Păcii se ocupa de război, , ministerul Iubirii se îndeletnicea cu tortura, în vreme ce ultimul, al Abundenței avea rolul de a înfometa populației. Inițial am crezut că aceste denumiri au fost alese strict cu tentă ironică. De fapt ele reprezintă un exercițiu conșient de dublugândit. Așa cum ne dezvălui Orwell, dublugânditul reprezintă “capacitatea de a stoca în minte, concomitent, două convingeri care se exclud reciproc și de a le îmbrățișa pe amândouă în același timp.[…]Dublugânditul este însuși nucleul SOCENG-ului, fiindcă partidul nu face, în esență, altceva decât să folosească frustrarea conștientă pentru a ajunge la acea finalitate solidă care, de fapt, depinde de o totală onestitate.” După cum am spus și mai sus, George Orwell și-a imaginat regimul totalitar perfect și a creat un set de condiții ideale. Astfel, între cele trei puteri există un război permanent, de uzură, fără miză geopolitică, al cărui scop este doar acela de motiva existența Partidului. Nicio superputere nu este interesată să o cucerească pe cealaltă, scopul războiului fiind de fapt războiul în sine. O altă idee interesantă mi s-a părut cea a inventării unei mișcări de rezistență, și anume Frăția. Chiar dacă Orwell nu ne spune clar și răspicat că Frăția este o invenție a Partidului, ne dă însă de înțeles acest lucru. Astfel, prin crearea unei mișcări de rezistență, Partidul îi poate depista foarte ușor pe cei cu spirit revoluționar. Și așa săracul Winston și a sa Julia au căzut în plasa întinsă de Ministerul Iubirii ca două muște chioare. “Dacă trebuie să guvernezi și, mai mult, să guvernezi pentru totdeauna, trebuie să ai capacitatea de a anihila simțul realității. Căci, în ultimă instanță, secretul puterii constă în a combina credința în propria-ți infailibilitate cu aptitudinea de a învăța din propriile tale erori din trecut” Un concept pus în practică și de ai noștri tovarăși de prin zona Piteștiului este cel al reeducării. Liderii Oceaniei au înțeles că nu îl învingi pe om dacă îl omori pur și simplu pentru credințele sale. Ba chiar dimpotrivă îi faci cel mai mare bine, îl faci un martir. Spiritul unui om trebuie îngenuncheat, trebuie să i se spulbere și ultima fărâmă de demnitate și abia apoi lichidat. Nu degeaba ne spune O’Brien că “ai putere atunci când rupi conștiința omului în bucăți, iar bucațile vii le rearanjezi în forme noi, pe care tu însuți le hotărăști” . Oricât de idiot ar fi personajul principal al lui Orwell (nu-i port pică săracului Winston ci, din contră, admir performanța partidului de a-și modela cetățenii) acesta are și câteva revelații, care îl părăsesc, ce-i drept, fără să îl transforme într-un filosof. Își dă seama astfel că libertatea este . O definiție simplistă a libertații, dar diferită față de cea a Partidului: “Libertatea înseamnă sclavie” . Cartea poate fi comandata online de pe sau ."
3,https://blogdecititori.ro/tropicul-capricornului-henry-miller-un-fel-de-filosofie-a-sexului/,"Îl aveam de mult timp pe pe lista scurtă a lecturilor viitoare, dar am tot amânat momentul întâlnirii, preferând în schimb scriitori pe care îi cunoșteam deja, în acest răstimp făcându-mi speranțe mari în ceea ce-l privește pe cel considerat drept unul dintre marii promotori ai revoluției sexuale. Nu știu nici acum de ce am fost berbec și am început cu Tropicul Capricornului și nu cu Tropicul Cancerului, așa cum ar fi fost normal și logic, dar, în fine, acest aspect contează mai puțin. Hai mai bine să vedem ce se întâmplă prin cărțulia lui Miller. Henry V. Miller, naratorul romanului, un pierde vară, rupt în cur, fără bani, cu o soție urâtă și cicălitoare căreia îi mai reîmprospătează machiajul din când în când, își petrece mare parte a timpului filosofând în cârciumi ieftine și visând la ziua când va scrie roman după roman. Nevoit însă să producă bani, se angajează la Compania Telegrafică Cosmodemonică din America de Nord. Romanul este unul haotic, mi-a luat foarte mult să mă obișnuiesc cu stilul lui Miller, nici nu mai știam când e vorba despre evocări din trecut, fapte din prezent sau reflecții filosofice. Se pune foarte puțin accent pe acțiune sau pe conturarea personajelor, cele mai multe pasaje din carte referindu-se la cugetări asupra relațiilor sexuale. A trudi cu hârlețul era o stare de beatitudine: îți lăsa mintea complet liberă și nu exista nici cel mai mic pericol să se separe de trup. Dacă animalul-femelă începea deodată să geamă de plăcere, dacă animalul-femelă îi trăgea deodată o criză de isterie, fălcile mișcându-i-se ca niște șireturi vechi de pantofi, pieptul șuierându-i și coastele scârțindu-i, dacă pezevenchiul femelă se pornea să se dezagrege pe podea, să leșine de plăcere și de supraexcitare, chiar în acea secundă, nicio o clipită mai înainte sau mai târziu, se ivea podișul făgăduit, ca o corabie ieșind din ceafă, și nu-ți mai rămânea decât să înfigi în el drapelul și să-l reclami în numele Unchiului Sam și a tot ce-i sfânt. Aproape fiecare cuvânt și fiecare literă din acest roman are de-a face cu sexul. E o carte ce abundă în sexualitate, dar stilul lui Miller e complet diferit față de cel al lui Bukowski sau Fante, spre exemplu. E mai mult un soi de eseu despre sex decât un roman și, poate și din acest motiv, mi s-a părut a fi o lectură complicată, solicitantă și destul de dificilă. Tropicul Capricornului mi s-a părut o carte dementă de la început până la sfârșit. Nu te poți atașa de niciun personaj, toți sunt cinici, răutăcioși, duși cu pluta. Iar modul nonșalant în care sunt relatate anumite întâmplări revoltătoare, de exemplu atunci când Henry omoară fără remușcări un băiețel, au rolul de a determina cititorul să-l înfiereze pe personajul narator din toată inima. E imposibil să te atașezi de vreun personaj sau să rezonezi cât de cât cu acestea. Și totuși romanul lui Miller seduce prin stilul său incredibil de dur care ucide și învie în același timp orice sentiment, de dragoste, ură, milă sau ce sentimente or mai fi pe lumea asta. Se părea că o să continue la nesfârșire psalmodia asta de sex și moarte. Chiar în după-masa celei de-a doua zile am primit la birou un telefon de la nevastă-mea , care mă anunța că prietena ei Arline tocmai fusese internată la un ospiciu de nebuni. Fuseseră colege de școală la mănăstirea din Canada, unde amândouă studiaseră muzica și arta masturbării. Cunoscusem pe rând tot cârdul, inclusiv pe sora Antolina, care purta o bonetă de călugăriuță și care, aparent, era marea preoteasă a cultului onaniei. Sincer să fiu, nu mă așteptam la o lectură atât de dificilă. Sex, sex și iar sex. Doar că nu e ceva ușor digerabil, precum o salată de vară, ci e o avalanșă de cugetări, greu de înghițit, cam ca o salată boeuf (Doamne, ce comparații am ajuns să fac!)"
3,https://blogdecititori.ro/pentru-cine-bat-clopotele-ernest-hemingway/,"Am observat prin blogosfera literară (vai, ce termen pompos pentru ciudații care scriu pe net despre cărți) că există o oarecare aversiune față de domnul un sentiment pe care mă tot străduiesc să-l înțeleg de ceva timp și tot nu reușesc. Pentru că mi se pare că Hemingway are o scriitură digerabilă, cu o doză de umor pe alocuri, fiind totodată și foarte serios. Dar poți să-i citești romanele vara pe pătură în timp ce te bronzezi pe acoperișul blocului. Ce-i drept, nici nu am citit prea mult de la Hemingway – doar , și, de curând, „Pentru cine bat clopotele”. Cartea aceasta o aveam cumpărată de mult timp și acumulase o cantitate însemnată de praf, întrucât, așa cum am precizat într-un , cărțile cu greutate (și la propriu și la figurat) mă sperie. „Pentru cine bat clopotele” are vreo 500 de pagini dar acțiunea se petrece în doar trei zile și surprinde războiul civil din Spania dintre fasciști și republicani de la sfârșitul anilor 1930. Inspirat din propria experiență a lui Hemingway, romanul ni-l înfățișează pe Robert Jordan, un american înrolat în armata republicană pentru a lupta împotriva regimului lui Franco. Lui Robert Jordan i se încredințează misiunea de a arunca în aer un pod și pentru aceasta se alătură grupului de luptători de gherilă condus de Pablo. Doar că voinicul Pablo, în momentul în care află de planul americanului, începe să o dea cotită, camarazii săi bănuindu-l de o posibilă trădare. De aici încolo începe un fascinant joc psihologic între cei doi, plin de răsturnări de situație și momente tensionate. Personajele sunt bine definite, nu se intră în inutile descrieri balzaciene sau proustiene, Hemingway reușind să schițeze din câteva rânduri câteva profile psihologice incitante. Avem astfel de-a face cu Pilar, nevasta lui Pablo, o tipă dintr-o bucată, de 48 de ani, care se dovedește a fi un adevărat conducător al grupului de gherilă. Augustin e tipul țărănoiul ce folosește cuvintele vulgare pe post de virgule, țiganul Rafael e mai imprevizibil ca vremea, El Sordo și-a primit porecla după ce a rămas cu o singură ureche funcțională iar Maria e femeia datorită căreia Robert Jordan începe să privească lumea cu alți ochi. „Pentru cine bat clopotele” e un roman despre război, despre absurditatea și atrocitățile acestuia, despre faptul că războaiele se pierd, nu se câștigă. Așa că, stârniți de insulte, l-au omorât foarte repede cu ciomegele, au început să-l lovească de când a pășit printre rânduri și au continuat să-l tot lovească în timp ce el încerca să meargă cu capul sus, l-au lovit până s-a prăbușit, l-au ciopârțit cu secerile și cu coasele, după care s-au strâns câțiva și l-au cărat până la marginea râpei ca să-l arunce și de-acum aveau pete de sânge pe mâini și pe haine și s-a răspândit și sentimentul că cei care ieșeau erau dușmani adevărați, care trebuie uciși. Deși are multe pagini, lectura romanului curge lin, sau cel puțin așa mi s-a părut mie. Monologurile personajului principal sunt savuroase și tragice în același timp, ilustrând perfect umorul macabru al destinului. Povestea de dragoste dintre Maria și Jordan atrage prin inocență și profunzime, deși împrejurările nu sunt tocmai fericite. Iar modul în care scriitorul american a reușit să o transpună în cartea sa e cel puțin magnific. Ce chestie! Trăiești o viață cu gândul că lucruri ca asta înseamnă ceva și până la urmă ajung mereu să nu mai însemne nimic. Nu i s-a mai întâmplat niciodată așa ceva. Crezi că așa ceva n-o să ți se întâmple niciodată ție. Și pe urmă apare o chestie împuțită ca asta, să coordonezi două amărâte de grupuri de gherilă care ar trebui să te ajute să arunci în aer un pod în niște condiții imposibile, și asta ca să împiedici o contraofensivă care până atunci va fi probabil deja pornită și atunci să dai de-o fată ca Maria asta. Sigură că da. E tipic pentru tine. Ai dat de ea puțin cam târziu, asta-i tot. Spre deosebire de celelalte două romane ale lui Hemingway pe care le-am citit, acesta ridică mai multe întrebări filosofice, te lovește direct în moalele capului și îți dă serios de gândit. Pentru că Hemingway nu face referire doar la război ci aduce în discuție veșnicele dileme ce gravitează în jurul condiției umane. Oare câți ai omorât? Se întrebă. Nu știu. Și crezi că ai dreptul să omori pe cineva? Nu. Dar trebuie s-o fac. Și câți din cei pe care i-ai ucis erau cu adevărat fasciști? Foarte puțini. Dar reprezintă cu toții inamicul a cărui forță o combatem prin forță. Dar navarezii îți plac mai mult decât oricare alți spanioli. Da, așa e. Și îi ucizi. Da. Dacă nu crezi, du-te-n tabără și vezi cu ochii tăi. Nu știi că e greșit să omori? Ba da. Și totuși o faci? Da. Și crezi în continuare în cauza ta cea dreaptă, fără pic de îndoială? Da. Am lăudat destul acest roman, nu degeaba l-am inclus pe locul patru în topul cărților din a doua jumătate a anului 2016, așa că dacă nu aveți o părere proastă despre Hemingway, citiți-l! Cartea „Pentru cine bat clopotele” poate fi cumpărată online de pe sau ."
3,https://blogdecititori.ro/cronica-pasarii-arc-haruki-murakami/,"Cu am trăit o experiență destul de ciudată. Prima carte citită a fost , care a reușit să mă impresioneze destul de mult, după care, dornic să intru cât mai adânc în universul murakamian, au urmat și – două cărți care nu m-au dat însă deloc pe spate. Așa că, deși aveam de mult timp în bibliotecă „Cronica păsării-arc”, nimic nu mă îndemna la o a patra experiență cu romanele lui nea Haruki. Mai ales că cea din urmă carte menționată ocupă un loc considerabil în raftul cărților, având în jur de 700 de pagini. O zi de toamnă ploioasă m-a făcut să îmi reconsider atitudea și astfel m-am trezit răsfoind paginile „Cronicii păsării-arc”. Toru Okada, naratorul și personajul principal al cărții, e un tânăr de 30 de ani, fost avocat, șomer de câteva luni, căsătorit de șase ani cu o tipă ce lucrează la o editură de reviste – Kumiko. Mai pe scurt, dragul nostru Toru, neavând niciun job, freacă menta la rece, bând bere, gătind paste și făcând curat prin casă, nearătându-se foarte stingherit de acest aspect. Viața lui Toru este însă dată peste cap de dispariția motanului Noboru Wataya, botezat după fratele lui Kumiko. Din această cauză Kumiko face ce știa ea mai bine, și anume să-l frece la cap pe sărmanul Toru să facă pe dracu’ în patru și să scoată motanul ăla de undeva. Doar că motanul nu se lasă găsit cu una cu două, Toru Okada descoperind în schimb câteva personaje feminine cam ciudățele (puțin spus ciudățele) – sinistra adolescentă Mai Kashara și Malta Kano, o femeie foarte frumoasă de 31 de ani ce se ocupă de „ansamblarea părților corpului”, aceasta din urmă fiind angajată de Kumiko pentru a găsi motanul dispărut. De aici încolo încep să se petreacă o grămadă de lucruri neobișnuite. Relația perfectă dintre Toru și Kumiko își dovedește șubrezimea iar pasajul în care Kumiko se arată iritată de faptul că nu suportă șervețelele albastre și hârtia igienică cu model floral mi s-a părut cel puțin genial și am râs pe înfundate secunde bune, dar, totodată, m-a și pus serios pe gânduri. În seara aceea am stins eu lumina în dormitor și, pe când stăteam întins lângă Kumiko, cu ochii în tavan, mă întrebam ce naiba știam despre această femeie. Ceasul arăta ora două și Kumiko dormea profund. Eu mă gândeam la șervețelele albastre, la hârtia igienică cu model floral și la carnea de vită prăjită împreună cu ardeii. Am trăit cu ea atâta amar de vreme și habar n-am avut că nu-i plac asemenea lucruri. Ce tâmpenie! Era doar o prostie peste care ar fi trebuit să trecem râzând, nu o problemă de care să ne cramponăm – un nimic de care altădată am fi uitat cu desăvârșire în câteva zile. Explorând cazul dispariției motanului, Toru face cunoștință și cu sora Maltei Kano, care poartă numele de Creta Kano, ocupația acesteia fiind cea de prostituată spiritual. Da, o grămadă de meserii ciudate în acest roman al lui Murakami! Aceste întâmplări ciudate sunt doar începutul pentru sărmanul Toru. La fel de inexplicabil cum a dispărut motanul, într-o bună zi dispare și Kumiko, Toru primind un mesaj prin care este înștiințat că soția sa și-a găsit pe altcineva. Nu aveam nici o îndoială că viața mea luase o înturnură bizară. Motanul a fugit de-acasă. Primeam telefoane de la femei ciudate și nu știam de ce. Am cunoscut o fată stranie și am ajuns pe aleea casei părăsite. Noboru Wataya a pângărit-o pe Creta Kano. Malta Kano mi-a prezis că-mi găsesc cravata. Soția mi-a spus că nu-i nevoie să mă agit să-mi caut de lucru. Ei, și de acum încolo începe cu adevărat fantasticul roman al lui Murakami, iar când zic fantastic mă refer deopotrivă atât la sensul figurat al cuvântului, cât și la cel propriu. Dezorientat, Toru realizează cu întreaga sa viață o ia la vale. În doar câteva luni a rămas fără slujbă și fără soție, prieteni oricum nu avea, motanul era dat dispărut de multă vreme iar în excursiile sale spre casa părăsită pentru a se întâlni cu Mai Kashara, coboară într-o fântână secată, fântână în care își petrece, la început fără voia sa, o bună parte din timp. Fântâna fermecată a lu Toru cred că reprezintă unul dintre cele mai importante aspecte ale romanului, deși nu sunt încă lămurit pe deplin ce a vrut să transmită scriitorul japonez. Sincer să fiu, câteodată parcă mă bate și pe mine gândul să experimentez senzația de a trăi pentru câteva ore într-un loc atât de rupt și izolat de lume încât nici razele soarelui nu reușesc să răzbată. „Cronica Păsării-arc” e un roman complex, avem de-a face cu o scriitură densă, cu referințe culinare și muzicale, înțesată de elemente bizare și fantastice, doar că fantasticul din acest roman nu este un fantastic tipic, în sensul că nu avem de-a face cu motani vorbitori sau porci zburători, elementele fantastice fiind bine integrate în cotidian, demarcația dintre real și imaginar nefiind tocmai clară. Iar pata de pe obraz a lui Toru, întâlnirile de mai apoi cu Nucșoară și Scorțișoară, povestea cumplită a locotenentului în rezervă Tokutaro Mamiya, nu fac decât să te afunde și mai mult în acest univers magic al lui Murakami. Pasărea-arc există cu adevărat, cu toate cu nu știu nici eu cum arată. Adevărul e că n-am văzut-o niciodată, dar i-am auzit vocea. Pasărea-arc poposește pe creanga unui copac din zonă și răsucește arcul lumii, anunțându-și gestul printr-un sunet aparte. Când nu mai răsucește arcul lumii, își încetează existența, dar nu știe nimeni asta. Toți oamenii cred că lumea este pusă în mișcare de un dispozitiv mult mai grozav și complex, de-a dreptul uriaș, dar lucrurile nu stau deloc așa. Adevărul e că pasărea își ocupă locul și învârtește, puțin câte puțin, arcul cel micuț, punând lumea pe roate. Arcul acela e mic și simplu, ca o jucărie și nu-l vede decât pasărea-arc. Deși în ultima vreme îmi cam pierdusem interesul pentru Murakami, trebuie să recunosc acum că acest roman chiar m-a dat pe spate, nu degeaba i-am atribuit locul doi în topul cărților de anul trecut. Mă gândesc să îmi încerc norocul cu “Kafka pe malul mării” sau, de ce nu, chiar cu „1q84”, deși grosimea celor trei volume mă cam sperie. Cartea poate fi cumpărată online de pe sau ."
3,https://blogdecititori.ro/umbra-ismail-kadare-o-excursie-albania-comunista-2/,"Mă aflu la a doua experiență cu . Prima, „ ”, a fost o experiență plăcută, mi-a plăcut stilul scriitorului albanez și am promis că o să-l explorez așa cum se cuvine, mai ales că am citit câteva critici elogioase la adresa sa pe alte bloguri literare. În „Umbra” am întâlnit un alt Ismail Kadare, nu atât de detașat precum în „Generalul Armatei Moarte” și nici pe jumătate la fel de macabru, ci mult mai light, sau cel puțin așa mi s-a părut mie. Acțiunea din Umbra se petrece în timpul regimului comunist din Albania, înfățișându-ne în prim plan un cineast ratat ce a studiat la Institutul de Cinematografie de la Moscova ce beneficiază, pe fundalul dorinței conducătorilor albanezi de a evidenția că țara lor nu e chiar atât de izolată pe cât se zvonește, de privilegiul vizitelor in Paris. Nefăcând mai nimic nici în țară și nici în excursiile sale prin Paris, grație intervențiilor unui unchi nomenclaturist sus-pus, cineastul nostru ratat freacă duda prin Paris, încercând fără succes să prindă în mrejele sale o pariziancă. Doar că stângăciile sale și dorința arzătoare “de a sădi sămânța barbară în vaginul civilizației” îl fac să se precipite și să dea greș de fiecare dată. Iar mai apoi, atunci când prietenii săi ascultă cu înfrigurare povestea unui nou eșec, aceștia reușesc cu greu să-și ascundă dezamăgirea, bietul cineast ratat simțind că pe umerii săi atârnă toate visele și speranțele bărbaților albanezi care nu se pot bucura de privilegiul de a întâlni alte femei decât albaneze. Doar că tânărul cineast, sensibil și emotiv, nu dorește doar să se achite de această sarcină, ci, îndrăgostindu-se de frumoasa Silvaine, o cineastă ratată din Paris, se înhamă la o iubire imposibilă. Toate acestea fuseseră de fapt previzibile. Tulbure, atât cât imi permitea creierul meu înecat în alcool, mi-am amintit de indiferența mea față de femei la Paris, încercările disperate de a mi-o explica, mie și prietenilor din țară, precum și absența oricărei emoții înainte de prima mea întâlnire cu Silvaine la Aux Deux Magots. Umbra este un roman politic, fără să vorbească însă fățiș despre politică. Deși pune în prim plan o poveste de dragoste, Kadare ne vorbește de fapt despre suferințele poporului albanez din timpul regimului comunist, despre diferențele dintre două lumi – Europa occidentală și cea comunistă. Cu un personaj ce își împarte viața între două orașe – Paris și Tirana, dar care a ales să trăiască cu adevărat în capitala Franței și doar să încerce să supraviețuiască în capitala țării sale și să numere nervos zilele până la următorul zbor , nu am putut să nu mă gândesc la o paralelă cu România ceaușistă. Dar cum am trăit doar șase luni de zile în timpul lu’ nea Nicu, nu pot decât să fac o comparație doar din cele auzite și citite de pe la alții. Cum să-i explic că eu eram aici împreună cu speranțele, cu dorințele, cu temerile, cu blândețea și cu disperarea a mii de oameni și că ea nu este doar o franțuzoaică tânără, Silvaine, ci femeia biblică, o dimensiune a imposibilului, un vis frumos născut dintr-un somn tulbure, pe care eu, sfidând legile firii, aș fi vrut să mi-l însușesc și să-l readuc la viață? Deși nu se ridică la nivelul scriiturii din “Generalul Armatei Moarte”, Umbra a reușit să mă impresioneze într-o oarecare măsură, și asta mai ales grație subiectului abordat, dar nu am de ce să nu recunosc că nici stilul nu m-a dezamăgit. Umbra poate fi cumpărată online de pe sau ."
3,https://blogdecititori.ro/numele-trandafirului-umberto-eco/,"Cam cum e să ai un blog de cărți dar să nu fi citit nimic de ? Ei bine, aș putea vorbi foarte ușor din experiență fiindcă m-am aflat în această situație până de curând, motiv pentru care, cu scopul de a remedia acest handicap, am citit “Numele trandafirului”. „Numele trandafirului” a fost publicat în anul 1980, fiind romanul de debut al lui Umberto Eco, bucurându-se de o popularitate imensă imediat după lansare. Șase ani mai târziu a fost turnat și un , cu Sean Connery în rolul principal. Nu o să mint, nu am găsit deloc facilă lectura romanului, deși a avut efectul de a mă ține în priză până la orele târzii ale nopții. Acțiunea se petrece în noiembrie 1327 la o mănăstire din Italia, acolo unde un călugăr moare în ipostaze dubioase, iar din acest motiv la abație apar fratele Guglielmo, un bătrân călugăr franciscan, și Adso, un tânăr călugăr bendictin aflat în perioada de ucenicie. Faptele sunt narate din perspectiva tânărului Adso, romanul fiind înțesat de referințe cu privire la evenimentele religioase ale epocii, controverse și dispute legate de interpretarea scripturilor, trimiteri spre nu știu câte sute de cărți și multe astfel de elemente care au rolul de a îmbăta efectiv sărmanul cititor. Doar că nu e o beție grea, cum e cea cu votcă, spre exemplu, după care te doare capul o săptămână, ci e o beție a simțurilor, o beție în care simți cum creierul stă aproape să îți explodeze, dar parcă tot mai vrei să citești și următorul capitol. Investigând moartea misterioasă a călugărului miniaturist Adelmo din Otranto, Guglielmo și Adso se lovesc de gurile ferecate ale călugărilor, dar, având cheițe pe măsurile lor, bătrânul Guglielmo reușește să scoată câteva informații care însă au rolul de a spori și mai mult confuzia din jurul morții călugărului descoperit fără suflare într-o râpă. Atent, cu o intuițe demnă de un detectiv, Guglielmo începe să împartă călugării abației în suspecți și nevinovați, dar toate calculele îi sunt date peste cap când suspecții principali încep să moară pe capete. Astfel, Venanzio din Salvemec este descoperit mort la începutul celei de-a doua zile în hârdăul cu sânge de porc iar Berengario, cel de-a treilea mort, este găsit înecat în cadă. Iar șirul morților nu se oprește aici, bieții călugării din abație picând pe capete ca muștele. Având dezlegare de la abatele Abbone să cutreiere toată mănăstirea și să interogheze pe oricine, Guglielmo este contrariat de faptul că nu i s-a permis și accesul în bibliotecă, fiind convins de faptul că celebra bibliotecă a abației ascunde misterele morților. Așa cum am amintit și mai sus, romanul este plin de diverse descrieri (deloc scurte) despre modul în care călugării din secolul al XIV își duceau simpla lor viață. Și chiar dacă unele pot părea epuizante, mie mi-a plăcut stilul lui Umberto Eco de a descrie această atmosferă medievală. Călugării erau în stranele lor, șaizeci de figuri pe care rasa și gluga le făceau egale, șaizeci de umbre abia luminate de flacăra trepiedului cel mare, șaizeci de voci unite întru proslăvirea Atotputernicului. Și ascultând această mișcătoare armonie, vestibul al bucuriilor din paradis, m-am întrebat dacă într-adevăr abația era cuib de taine ascunse, de încercări neîngăduite de a le da pe față și de grele amenințări. Pentru că îți apărea în schimb acum ca un mănunchi de virtuți, relicvar de înțelepciune, arcă a prudenței, turn al științei, lăcaș al blândeții, bastion al tăriei sufletești, cădelniță de sfințenie. Deși nu primește binecuvântarea abatelui de a pătrunde în bibliotecă, bătrânul Guglielmo așteaptă căderea nopții pentru a găsi o cale de acces în locul în care el spera că va găsi răspunsul mult așteptat. Doar că biblioteca se înfățișează lui Guglielmo asemenea unui labirint plin de primejdii în care poți intra cu ușurință, evadarea fiind aproape imposibilă. Nu mă miram că taina nelegiurilor se învârtea în jurul bibliotecii. Pentru acești oameni devotați scripturilor, biblioteca era în același timp Ierusalimul ceresc și o lume subpământeană la granița dintre pământul necunoscut și tărâmul infernului. Ei erau dominați de bibliotecă, de făgăduințele ei și de opreliștile ei. Trăiau cu ea, pentru ea și pentru împotriva ei, trăgând cu păcat nădejdea că într-o zi o să-i rupă toate pecețile tainelor. De ce să nu fi vrut să înfrunte moartea, pentru a-și satisface pe cineva să se apropie de un secret de-al lor păstrat cu sfințenie? Pe lângă ancheta întreprinsă de Guglielmo, romanul surprinde foarte bine și o serie de probleme delicate de morală și religie ce se întind pe zeci de pagini. Și chiar dacă aceste discuții teologice pot părea plictisitoare la o primă vedere, pe mine m-au făcut foarte atent, mai ales discuția despre râs – dacă râsul și umorul sunt sau nu un păcat, că cică Hristos n-ar fi râs niciodată. Nu zău, dar când a participat la nunta din Cana Galileii ce a făcut, a prefăcut încruntat apa în vin și nici măcar nu a zâmbit? Oricum, foarte interesante problemele de morală aduse în discuție de Umberto Eco. Despre această carte s-au spus incredibil de multe, așa că nu are rost să mă întind pe mii de cuvinte cu o recenzie inutilă. “Numele trandafirului” este un must read pentru împătimiții de lectură, și nu numai, pentru că poate deschide noi orizonturi, dar, datorită complexității și a stilului elaborat, ai nevoie de o minte limpede și de un carnețel în care să-ți notezi alături de Guglielmo călugării suspecți și să alcătuiești harta abației pentru a-l da în vileag pe autorul misterioaselor crime. Cartea „Numele trandafirului” poate fi cumpărată online de pe sau ."
3,https://blogdecititori.ro/iarna-decanului-saul-bellow-bucurestiul-anilor-70-din-perspectiva-unui-laureat-nobel/,"Am trăit în comunism doar șase luni de zile, din fericire, pentru că m-am născut în vara anului ce a devenit o adevărată bornă în istoria recentă a României. Dar în ultimul timp am citit mai multe romane despre cum decurgea viața în timpul adepților lui Karl Marx și nu pot să nu îmi pun diverse întrebări sau, mai ales, să le pun întrebări celor cu mai multe primăveri decât mine. Ultima carte despre perioada comunistă pe care am citit-o este Iarna decanului, de și, culmea, chiar dacă este scrisă de un american, mi s-a părut că descrie foarte bine atmosfera din timpul lui nea Nicu. Saul Bellow a obținut în anul 1975 premiul Pulitzer pentru ca un an mai târziu să primească și Premiul Nobel pentru Literatură. În această perioadă a fost căsătorit cu românca Alexandra Bagdasar Ionescu Tulcea, un matematician de renume ce a fugit din România în 1957. Din cauza faptului că mama Alexandrei se afla pe moarte, Saul Bellow, omul momentului în literatură, a însoțit-o pe Alexandra în București. Era prin iarna anului 1977, la scurt timp după marele cutremur. Această experiență l-a marcat mult pe scriitorul american, determinându-l să zugrăvească imaginea Bucureștiului de atunci în romanul Iarna decanului. În roman numele și profesiile personajelor sunt puțin diferite, dar accentul se pune, bineînețeles, pe trăirile personajului și nu pe acțiune. Iarna Decanului ni-l prezintă pe Corde, decanul unui colegiu din America, ce își însoțește soția româncă, Minna, profesoară de astronomie, pentru a-și vizita soacra muribundă, Valeria. Se lucra încă la repararea stricăciunilor pricinuite de cutremur. O mașină, un soi de macara, se afla în fața blocului. Doi oameni cocoțați într-o vană peticeau crăpăturile din tencuială, în jurul balcoanelor deschise. Dimineața, femei cu părul prins în basmale băteau covoare. Din toate părțile se auzea percuția bătătoarelor. Trage-i! Praful dansa în lumina soarelui. Pe mine acest roman m-a răvășit complet. Și nu pentru că am aflat cum o duceau bucureștenii în timpul dictaturii mărețului cizmar, pentru că în mare parte știam deja din poveștile celor mai mari, ci pentru că toate lucrurile pe care Bellow le-a găsit revoltătoare, mie mi s-au părut absolut normale. Și atunci am realizat cât de adâncă este prăpastia dintre noi și cei civilizați. Corupția din sistemul sanitar, apucăturile samavolnice ale mahărilor comuniști, nivelul de trai al bucureștenilor – toate acestea l-au șocat pe cel care cu un an înainte câștigase Nobelul. La un moment dat, autorul a făcut o comparație cu nivelul de trai al americanilor din timpul anilor 30. M-a durut, recunosc, dar cred totuși că americanii deceniului patru o duceau mai bine decât bucureștenii de la sfârșitul deceniului opt. Blocurile de locuințe muncitorești și clădirile oficiale erau acoperite cu portrete uriașe ale președintelui. Fața lui înaltă de două-trei etaje flutura și dârdâia în rafale de ploaie. Probabil că acesta era felul lui de a se opune stării de spirit prilejuite de Crăciun. Se interpunea. Bineînțeles că nu lipsesc nici relatările cu privire la modul în care se procura carne pe piața neagră. Cu o notă deloc delicată de ironie, Bellow relatează cum rudele soției au ars friptura pentru că nu erau obișnuiți să gătească carne. Da, m-a durut din nou, recunosc, a fost ca o săgeată în inimă pentru mine. Neavând whiski, Corde este nevoit să tragă înainte de culcare pălincă cu gust de cârpe, să se chircească în micuțul fostului pat al soției sale și să se obișnuiască cu faptul că caloriferele sunt doar simple obiecte de decor, fără niciun efect termic. De câte ori mă pregătesc să vin în România, mănânc mai mult. Anul trecut n-am reușit să găsesc în alimentarele din București decât cutii cu sare, borcane cu murături și varză acră. Din când în când apar pui. Pentru ouă trebuie să stai la coadă. Carnea e greu de obținut chiar și pe piața neagră. Pește, nici gând. Alte țări din blocul de răsărit s-au mai îndepărtat de planul agricol al lui Stalin. Aici însă, nicio abatere. Și cartofii sunt o problemă. Totdeauna când mă întorc sunt mai slabă. Romanului lui Saul Bellow este unul cu adevărat tulburător. Taie în carne vie orice orgoliu. Nici nu-i de mirare că nicio carte de-a sa nu a văzut lumina tiparului în România comunistă. E o carte însă de citit, mai ales de către cei care au trăit asemenea experiențe pe pielea lor. Și nu e vorba doar de readus aminte, de rememorat, cât e de conștientizat și tras învățăminte. Cartea Iarna decanului poate fi comandată online de pe ."
3,https://blogdecititori.ro/fugi-rabbit-john-updike/,"Am ajuns să-l citesc pe John Updike după ce am aflat descoperit că a fost pentru ultimele două romane ce alcătuiesc tetrologia Rabbit, aspect ce m-a făcut extrem de curios. Și pentru că am găsit prima carte a seriei, , la incredibilul preț de 3 lei la un târg de carte, nu am mai stat mult pe gânduri și am făcut cunoștință cu domnul Rabbit Angstrom. Rabbit Angstrom e un lungan de 26 de ani ce măsoară peste doi metri, fostă mare vedetă în echipa de baschet a liceului – momente de care își aduce aminte cu nostalgie. În prezent Rabbit al nostru lucrează ca agent de vânzări, menirea lui fiind aceea de a vinde incredibilul aparat de bucătărie MagiPeel. Acasă îl așteaptă soția însărcinată, o nătângă leneșă și alcoolică, și băiețelul în vârstă de trei anișori. Doar că într-o seară Rabbit fuge de acasă. Soția sa îl trimite după țigări, Rabbit se enervează, se urcă și mașină și începe să conducă. Trece de limita orașului dar conduce mai departe, nerealizând parcă ce face. S-a gândit să plece, să lase totul în urmă, sătul de toanele soției și de viața de vânzător ambulant și a plecat. Atât de simplu. – Ce a făcut de vrei să o părăsești? întrebă Eccles. – Mi-a cerut să-i cumpăr un pachet de țigări. Eccles nu râde, așa cum se așteptase Rabbit; se pare că găsește remarca obraznică, socotește că a întrecut limita. Dar era adevărat. -E adevărat, continuă Harry. Simțeam că întreaga șandrama se duce de râpă, mă străduiam tot timpul să o țin pe linia de plutire, să stăvilesc întreaga harababură pe care o provoca ea. Nu știu, dar parcă eram țintuit locului de o liotă de jucării stricate, și pahare goale, și televizorul care nu se mai oprea și mese întârziate și nici o portiță de scăpare. Și deodată m-a segetat gândul că e foarte simplu să scapi, pur și simplu pleci, și într-adevăr a fost foarte ușor. Pe mine m-a distrat teribil modul în care Updike a ilustrat fuga lui Rabbit. Fără să găsească tot felul de frământări interioare inutile și să obosească cititorul cu pasaje motivaționale, Updike descrie extrem de simplu modul în care Rabbit își părăsește familia. Iar motivul e unul halucinant, faptul că a fost trimis după țigări. De aici rezultă și o învățătură de zile mari: femei, nu vă trimiteți soții după țigări, s-ar putea să nu se mai întoarcă niciodată. Dar Rabbit fuge doar de nevasta sa, ci fuge de întreaga sa viață de până atunci, fuge de toți cunoscuții, fuge de el însuși. Încercând să se regăsească, Rabbit ia legătura cu Tothero, fostul său antrenor, un moș pervers prin intermediul căruia o cunoaște pe Ruth – o femeie grasă de moravuri ușoare. Rabbit se îndrăgostește de Ruth, se mută la ea și nu pare deloc deranjat de faptul că aceasta-i o prostituată. Lui îi pare bine că pune în cereale cantitatea necesară de lapte și nimic în plus, spre deosebire de nevastă-sa care îneca cerealele în lapte. Trăind într-o promiscuitate totală, Rabbit se simte extrem de fericit. Experimentează tot felul de perversități cu Ruth, nu lucrează nicăieri, nu are niciun plan pentru ziua de mâine, adică, pe românește, îl doare în cur de toate și e fericit. Așadar, se culcă cum poate, îndoindu-și picioarele lungi, dar nu găsește un loc de care să-și rezeme tălpile; prin parbriz, deasupra volanului, are o vedere cețoasă a cerului care-și împrospătează albastrul. Azi e sâmbătă și cerul e luminos, neted, ca în zilele de sâmbătă de care Rabbit își amintește din copilărie, când firamentul era tabla de scoruri, virgină, a unui meci lung, pe cale să înceapă. Mingea la perete, mingea cu paleta, hockey pe asfalt, darts… Doar că, așa cum era de așteptat, Rabbit începe să aibă procese de conștiință, vinovat de acestea fiind și părintele Eccles, singurul prieten pe care și-l face și care nu se grăbește să-l judece pentru fuga sa. Și, oricât de liber s-ar simți, Rabbit realizeaza că fuga sa nu poate dura la nesfârșit, nu se poate feri pentru totdeauna de vicistitudinile vieții și până la urmă trebuie să le țină piept. Fugi, Rabbit e un roman care pe mine a reușit să mă impresioneze. Stilul ironic al lui John Updike m-a făcut să râd în hohote la unele pasaje, dar, totodată, m-a și îndemnat să reflectez la alegerile pe care sunt nevoiți să le facem în viață. Mi-am cumpărat deja cea de-a doua carte a tetralogiei, „Întoarcerea lui Rabbit”, am așezat-o frumos pe birou și aștept să-i vină rândul și să descopăr noile aventuri ale lui Rabbit."
3,https://blogdecititori.ro/un-veac-de-singuratate-gabriel-garcia-marquez/,"Despre am spus acum ceva vreme pe blog, când am scris despre , că nu se poate abține de la binecunoscutul stil telenovelistic al autorilor sud-americani. Pe atunci nu citisem încă marea operă a lui Marquez, „Un veac de singurătate”. Pentru o vreme această carte a stat pe raftul cărților surghiunite pentru că a trebuit să-mi fac ceva curaj și să-mi depășesc niște prejudecăți. Le-am depășit, am citit cartea, mi-a plăcut, dar nu aș merge într-atât de departe încât să o așez printre cele mai bune cărți scrise vreodată. Romanul urmărește povestea satului imaginar Macondo de la înființarea și înflorirea acestuia până la căderea în ruină, prezentând în detaliu istoria lui Jose Arcadio Buendia, unul dintre primii locuitori din Macondo, și a familiei sale. „Un veac de singurătate” este un roman ce epuizează cititorul, trecându-l prin toate stările, fiii, nepoții și strănepoții lui Jose Arcadio Buendia având aceleași nume dar și același destin tragic ce se repetă parcă la infinit. În lunga istorie a familiei, repetarea tenace a numelor îi îngăduise să ajungă la concluzii care păreau definitive. Pe când cei numiți Aureliano erau retrași, dar ageri la minte, cei cu numele de Jose Arcadio erau impulsivi și întreprinzători, însă marcați de un semn tragic. Elementele reale și fantastice se îmbină într-un amalgam aproape indescifrabil, poveștile de dragoste, adesea incestuoase, păstrează izul telenovelistic columbian, rezultatul final fiind o telenovelă transcedentală presărată cu mult realism magic. La un moment dat, atunci când am observat că încep să confund personajele, am avut inspirația să le notez pe toate (cele principale) și să încerc un soi de schiță. Cred că a fost inițiativa care mi-a salvat lectura fiindcă nu știu cum aș fi ajuns la final printre atâția de Jose Arcadio și Aureliano. Lectura nu e chiar atât de dificilă precum mi-am imaginat la început, mai ales dacă ai răbdarea să îți notezi într-un carnețel cronologia familiei Buendia pentru a putea urmări în liniște firul epic. Scriitura lui Marquez curge lin, columbianul se pricepe de minune să întoarcă condeiul, metaforele îți dau de gândit dar pentru mine parcă nu a fost suficient. Sau mai degrabă a fost mai mult decât suficient, precum o oală cu supă care dă în foc, pierzându-și astfel prospețimea. În noaptea aceea nesfârșită, pe când își evoca după-amiezile moarte în camera de cusut a Amarantei, colonelul Aureliano Buendia și-a zgâriat ceasuri în șir crusta dură a singurătății, încercând s-o rupă. Singurele lui clipe fericite, din după-amiaza acea îndepărtată în care tatăl său l-a dus să cunoască gheața, fuseseră cele din atelierul de aurărie, unde își petrecea timpul făurind peștișori de aur. Fusese nevoit să poate treizeci și două de războaie, să violeze toate pactele cu moartea și să se bălăcească precum un porc în groapa de gunoi a gloriei, pentru a descoperi acum patruzeci de ani mai târziu privilegiile simplității. Telenovela din “Un veac de singurătate” se vrea mai degrabă o alegorie a istoriei și a condiției umane, o ilustrare pe înțelesul tuturor, chiar și pe al gospodinelor telenoveliste, a modului în care viața reprezintă de fapt o ciclicitate zadarnică și inevitabilă. Bine măcar că Marquez nu a apelat la dulcegării și happy-enduri, fiind mai preocupat în schimb să umezească ochii migdalați ai cusătoarelor de goblen cu deznodământurile tragice ale incestuoșilor din familia Buendia. Privind rândurile de mai sus, constat că poate am fost puțin rău cu domnul Marquez; „Un veac de singurătate” rămâne un roman bun până la urma urmei (nu degeaba l-am inclus în ), oricât de mulți hateri de-alde mine s-ar naște pe fața pământului, dar haideți totuși să nu ridicăm totuși acest roman pe un piedestal fals. Oricum, sunt sigur că o să revin la lectura cărții peste câțiva ani (10-20-100) și poate că atunci o să am o părere cu totul schimbată. Până atunci, Marquez, te-am pupat apăsat, am alți scriitori cu care să mă iau la trântă! Romanul “Un veac de singurătate” poate fi cumpărat online de pe sau"
3,https://blogdecititori.ro/emigration-blues-titus-radu-o-cronica-romanilor-sclavi-strainatate/,"“Emigration blues”, romanul de debut al lui Titus Radu, a zăcut ceva timp prin bibliotecă și a adunat un strat consistent de praf până să îl răsfoiesc, din simplul motiv că sunt destul de reticent la chestiile noi despre care nu am auzit vorbindu-se pe la alții. Noroc însă cu recenziile și care m-au făcut curios, încurajat fiind totodată și de subțirimea cărții (am tot scris de-a lungul timpului despre ). Și bine am făcut! Andrei, personajul principal al romanului, e un tânăr de 36 de ani, proaspăt divorțat, ce locuiește de trei luni în aceeași cameră cu mama sa în măreața metropolă Lupeni. Neavând prea multe perspective (adică zero), nu e de mirare că Andrei începe să planifice plecarea sa din țară, obiectivul său fiind acela de a munci în Italia. Detaliile plecării se stabilesc în barul „Minerul Beat”, un fel de crâșmă emblematică a orașului – locul în care Andrei se întâlnește cu vechii prieteni din copilărie și deapănă împreună amintirile de la revoluție. De aici încolo narațiunea alternează peripețiile lui Andrei în Italia cu descrierea ușor ironică a evenimentelor de la Revoluția din ’89. Umorul nu lipsește, deși avem de-a face mai degrabă cu un umor negru care mai mult te întristează decât te face să râzi, autorul reușind să surprindă foarte bine entuziasmul tinerilor revoluționari în antiteză cu epavele care își duc veacul de pe o zi pe alta, deziluzionați și resemnați , în timp ce își îneacă ultimele speranțe la Minerul Beat, 18 ani mai târziu. Zorii unei vieți mai bune nu se întrevăd însă odată cu plecarea în Italia, fiindcă Andrei și prietenii săi se văd vânduți ca niște vite unui interlop, fiind nevoiți să muncească trei luni de zile gratis ca să-și acopere datoriile de la noul patron. – Anul trecut, ne-a spus el, privindu-ne în oglindă, i-am lăsat în sat pe românii care lucrau la mine. Le-am dat liber toată duminica. Spre seară, m-a sunat Luca, patronul de la pizzerie și mi-a spus să vin să-mi iau slugile de acolo, că altfel îi împușcă și îi dă la porci. Nu i-a omorât din respect pentru mine. Se îmbătaseră și s-au purtat urât cu soția lui Luca. De atunci, i-am ținut închiși. Înțelegeți? s-a uitat Nando la noi. Vânduți lui Nando, Andrei și grupul său de prieteni se văd nevoiți să muncească toată ziua la ferma acestuia, să îndure foamea și să locuiască într-un coteț improvizat. În zilele libere nu aveau voie să plece în sat fiindcă riscau să fie împușcați și aruncați la porci, așa că bieții români se văd ținuți captivi asemenea sclavilor, la mii de kilometri distanță de casă. “Emigration blues” este un roman dur ce taie în carne vie, dar nici nu se putea altfel având în vedere subiectul pe care îl abordează. Stilul simplu și tăios al lui Titus Radu face ca paginile cărții să se întoarcă cu ușurință, lectura fiind facilă și nepretențioasă. Erau urâte zilele ploioase . Mai ales pentru faptul că ne dădeau răgaz să ne gândim la viețile noastre care, din grajd sau din coteț, ni se păreau fără rost, iar noi ne vedeam prinși în mai multe capcane, în primul rând în cea a propriei sărăcii și neputințe. Dormeam, stăteam cu ochii pe pereți, vorbeam la telefon sau ne adunam toți cinci în grajd, unde ne uitam la televizor, dar când nu erau reportaje despre românii din Italia, ne plictiseam destul de repede și ajungeam la aceeași discuție: dacă nu cumva am avea șanse mai bune în altă parte și ce vrajă sau ce blestem ne tine legația colo, când Italia e atât de mare și atât de frumoasă, iar gardul curții lui Nando e atât de ușor de sărit."
3,https://blogdecititori.ro/uite-de-ce-ar-trebui-sa-citesti-pe-clasici/,"Zilele trecute am primit un comentariu la un articol referitor la care mi-a dat peste cap întreaga existență, mi-a zburat basca din cap când l-am citit, jur, să-mi moară mama, să-mi sară ochii din cap de nu (ca să împrumut și eu , vecinul din Pantelimon). Ia uite-l pe neghiob ce zice, citez (hm, hm, îmi dreg vocea că mi-a pierit și asta când am văzut comentariul): Mantaua e cea mai de cacat carte pe care o poate citi un om!!!!! Nu a fost deloc interesanta a fost una dintre cele mai proaste nuvele din lume !!! In loc sa citesc asta mai bine imi arunc cu acid in ochi!!!!! Pe scurt nu o recomand pt ca e o bucata de cacat scrisa de un autor veeechi rus si obosit!!!! Va rog nu a omorati timpul cu acest rahat… MULTUMESC! Băi Gogol, autor vechi și obosit care ești, de ce nu ai băgat și o țâță în povestioara ta? Nu vezi că tinerilor nu le mai place? Hai, fuguța, scularea din mormânt, și corectează, dom-le, e inadmisibil! Bagă o poveste de dragoste cu un vampir, ceva acțiune cu înjurături că ne pleacă cititorii! Trecem cu vederea vederea lipsa acută de virgule a comentariului, (e un comentariu pă net, nu trebuie să scrii corect, nu-i așa, boss?) că vreau să vorbesc, de fapt, despre altă chestie. Am tot văzut că sunt acum la mare modă printre tineri (Hristoase, vorbesc de parcă aș fi bunic!) cărțile young adult – am încercat să citesc și eu una – două, m-am oprit imediat, sunt prea demodat pentru așa ceva, dar am rămas profund șocat de cât de mult sunt ocoliți scriitorii clasici. Sunt renegați de parcă ar avea râie. Dacă-i zici unui Twilight de ăsta că citești Dostoievski, din moșneag și învechit nu o să te mai scoată niciodată. Dar până să-i facem pe clasici albie de porci pentru că sunt plictisitori și obosiți, hai totuși să ne calmăm, să ne scoatem converșii din picioare (că nu e frumos să intri pe blogul omului încălțat) și să fim nițel mai cumpătați. Literatura nu trebuie asemănată cu aifoanele (dacă nu ai cel mai nou model de iphone ești nașpa) pentru că literatura nu îmbătrânește și nu se demodează. Dostoievski e la fel de actual ca și acum 150 de ani. Absurdul fantastic al lui Gogol o să stârnească râsete și sprâncene ridicate (sau comentarii țicnite) și peste 200 de ani. Frustrările și sentimentele de acum două, trei veacuri sunt neschimbate și în prezent. Spre exemplu, de câteva zile am început să recitesc “Jurnalul unui om dezamăgit” și nu îmi vine să cred cât de prieten mă simt cu autorul chiar dacă ne despart o sută de ani. Fără clasici nu ar fi existat literatură modernă. Cehov, Tolstoi, Nabokov, Joyce, Kafka etc au inspirat zeci și sute de mii de cititori ce mai apoi au devenit scriitori la rândul lor, i-au modelat după chipul și asemănarea lor, așa că, dacă vrem să înțelegem mai bine scriitorii zilelor noastre, trebuie să-i citim mai întâi pe cei vechi. Aceasta e cea mai idioată afirmație pe care o poate scorni cineva. Dacă nici Jerome K. Jerome, Cehov sau John Kennedy Toole nu o să te facă să râzi, atunci e în regulă, uită-te la American Pie și mori în pace. Vezi doar să nu îți plece nasul la plimbare sau să ți se rupă mantua. Deci, de ce ar trebui să citești autorii clasici? În primul rând ca să nu dai comentarii pe bloguri precum cel de mai sus. Restul beneficiilor vor veni de la sine pe nesimțite. Hai pa, mă duc să mai citesc o dată Mantaua."
3,https://blogdecititori.ro/lucruri-transparente-vladimir-nabokov/,"În ultimii doi ani am ajuns să fiu aproape obsedat de Nabokov. Nu am citit multe cărți d’ale sale (“Lucruri transparente” a fost a cincea) pentru că nu vreau să-l devorez ca un flămând, prefer mai degrabă să am parte de scriitura lui incredibilă ca și cum aș degusta îndelung un vin premiat. Totuși, chiar dacă scriitura lui Nabokov are farmecul de a mă îmbăta cu fiecare propoziție, am constatat totuși că ultimele romane citite – „ ”, „ ” și „Lucruri transparente” nu mi-au transmis aceleași sentimente pline de extaz pe care le-am simțit când am citit „ ” sau „ ”, semn că ar trebui să fiu ceva mai atent atunci când îmi aleg lecturile. Nu că voi regreta vreodată măcar un singur rând citit, dar frazele întortocheate îți zgâlțâie creierii, la propriu, și la sfârșitul unei astfel de lecturi intense nici nu mai știi pe ce planetă ești. Hugh Person, (person – adică o persoană oarecare), personajul principal al acestui microroman, se află la a patra sa vizită în Elveția și o întâlnește într-un tren pe Armande, o tipă de 23 de ani de care se îndrăgostește. Henry Emery Person, tatăl lui Hugh, a decedat în timp ce se afla într-o călătorie de refacere și relaxare, deprimat de moartea soției sale, iar Hugh găsește în portofelul jerpelit al acestuia suma de 3.000 de dolari. Bucurându-se ca un copil de banii găsiți, Hugh se mută imediat într-o locuință mai bună, comandă „homrad a la americaine” la cină și merge la curve. Până să o întâlnească pe Armande, Hugh Person a fost un neica nimeni, un frecător profesionist de mentă ce până la 29 de ani a fost secretarul unui șarlatan celebru, a lucrat în domeniul papetăriei și a făcut reclamă unui pix. La 29 de ani s-a angajat la o mare editură, dar cam atât, fără alte mari rezultate notabile. Ajuns la vârsta de douăzeci și nouă de ani și fiind cam morocănos, s-a angajat la o mare editură, unde a îndeplinit tot felul de funcții: asistent de cercetare, căutător de talente, redactor, corector, măgulitor de autori. Cum era un sclav ursuz, a fost pus la dispoziția doamnei Flankard, o doamnă exuberantă și afectată, cu o față rozalie și ochi de caracatiță, al cărei interminabil roman siropos, Cerbul, fusese acceptat spre publicare cu condiția să fie drastic revizuit, scurtat fără milă și parțial rescris. Și acest Hugh Person, un tip lipsit de orice calități speciale reușește să se se însoare cu Armande, o tânără fermecătoare curtată cu insistență de mulți tineri sclipitori. Sfidând orice logică și orice raționament (deh, tipic feminin!) Armande, cea care putea avea la degetul mic orice bărbat, îl alege pe cel mai neînsemnat dintre ei. Față de celelalte romane de Nabokov pe care le-am citit, „Lucruri transparente” mi-a dat cel mai mult de furcă. Deși nu are nici două sute de pagini, am reușit să dau gata această cărțulie abia după două săptămâni, și asta pentru că după 20-30 de pagini eram mai beat decât dacă aș fi băut două sticle de vin. Lui Nabokov îi place la nebunie să se joace cu cititorii săi, să-i facă să creadă că au găsit sensul prozei sale după care, din două fraze, bang, să le dea șah mat! Alt lucru pe care n-ar trebui să-l facem este să explicăm inexplicabilul. Oamenii au învățat să trăiască purtând o povară sumbră, o uriașă cocoașă dureroasă: presupunerea că realitatea s-ar putea să nu fie decât un vis. Dar n-ar fi oare și mai îngrozitor dacă însăși conștiința faptului că suntem conștienți de natura onirică a realității ar fi și ea un vis, o halucinație sădită în noi? N-ar trebui să uităm totuși că nu există miraj care să nu aibă un punct în care dispare, după cum nu există lac în jurul căruia să nu existe un cerc de pământ solid. „Lucruri Transparente” e una dintre cărțile pe care va trebui să le recitesc peste 10 ani. Trebuie să recunosc, rușinat, că la cei 26 de ani ai mei nu am înțeles mare lucru din acest roman al maestrului. Da, m-a extaziat modul în care Nabokov și-a găsit cuvintele, dar nu am simțit deloc că am pătruns în profunzimea mesajului. Cartea „Lucruri Transparente” poate fi comandată online de pe ."
3,https://blogdecititori.ro/cateva-recomandari-de-proza-scurta-si-nuvele/,"Deși nu am citit prea multă proză scurtă la viața mea, simt nevoia ca din când în când, între două romane scurte, să mai bag și câte un volum de proză scurtă (sau măcar câteva povestiri dacă nu un volum întreg). Eu consider proza scurtă ca un medicament ce îmbunătățește digestia. După ce ai terminat un roman de Dostoievski, spre exemplu, îți pică oarecum greu să bagi un alt roman și tocmai de aceea proza scurtă poate fi considerată un fel de terapie. Am văzut pe câteva volume interesante de poză scurtă și cum luna mai cică e , am făcut imediat recensământul povestirilor și nuvelelor ce m-au marcat de-a lungul timpului. Pe Cehov , la înmormântarea bunicului. Răcisem teribil, am căzut la pat și nu puteam ieși afară, însă am avut noroc de întâlnirea cu domnul doctor A.P. Cehov care m-a vindecat și la propriu și la figurat. Moartea unui slujbaș, Grasul și slabul, Reguli pentru scriitorii începători, Vanka, Studentul, Arhiereul – sunt povestiri extrem de scurte, de 2-3 pagini care au efectul unei pastile – reușesc să te binedispună pe loc. Și, binînețeles, nu trebuie să uităm de – una dintre nuvelele mele preferate. Nu l-am citit din scoarță în scoarță pe Edgar Allan Poe (deși am două volume imense în bibliotecă) dar povestirile pe care le-am citit m-au încântat peste măsură. și se numără printre preferatele mele – pe acestea două le-am digerat mult mai bine decât Cărăbușul de aur sau Misterul lui Marie Roget. Deși unii ar spune că mai degrabă ar trebui decât să-l citești pe Gogol, cred că , și Însemnările unui nebun sunt, așa cum ar spune vorbitorii de romgleză, un must-read. Trebuie să fii nebun să vorbești de proză scurtă fără să amintești de Franz Kafka (și nu doar să amintești ci să i te închini precum unui zeu). e de departe cea mai cunoscută nuvelă a sa, dar nu trebuie să trecem cu vedere peste celelalte povestiri mai scurte precum , În fața legii, Un artist al foamei sau Un medic de țară. e preferata mea all-time în materie de proză scurtă iar Seymour Glass e un personaj pe care am ajuns să îl îndrăgesc foarte mult de-a lungul timpului. Cred că la vară o să merg și eu pe plajă în halat și o să refuz să-l dezbrac pentru ca ceilalți să nu se poată uita la tatuajul meu imaginar. Vonnegut a fost una dintre marile mele descoperiri de anul trecut. Am fost sceptic în privința lui dar am fost atras de umorul său încă de la primele fraze pe care le-am citit. Volumul Retrospectivă asupra Armaghedonului reunește mai multe povestiri absurde despre război precum Capcană pentru inorog, Biroul comandantului sau Arme pe stomacul gol. Când auzim de James Joyce ne gândim la Ulise (recunosc cu rușine că nu l-am citit) dar de fapt el a debutat cu un volum de proză scurtă – . Povestirile sunt schițate, cel puțin așa mi s-a părut mie, într-un mod chirurgical. Implicarea naratorului este una sterilă și, pe parcurs ce înaintăm spre povestirile finale ale volumului, aceasta tinde să devină aproape absentă. Mult mi-a plăcut modul în care Joyce a reușit să surprindă cele patru aspecte ale vieții: copilăria, adolescența, maturitatea și bătrânețea – Dublinul îmbrăcându-se pe rând cu câte o haină specifică fiecărei perioade. Olive Kitteridge e ultimul volum de proză scurtă pe care l-am citit (am încercat să citesc ceva de Borges zilele trecute dar mi s-a luat după câteva pagini) și chiar dacă nu mi-a făcut nu știu ce impresie, lectura a fost una plăcută per total. Mi-a plăcut la nebunie personalitatea caustică lui Olive Kitteridge – aproape că mi-aș dori și eu o astfel de soție. Voi citiți proză scurtă? De care?"
3,https://blogdecititori.ro/soareci-si-oameni-john-steinbeck-o-capodopera-de-buzunar/,"După ce am terminat această carte nu-mi mai rămâne decât să zic ca toți ceilalți care au citit-o înaintea mea, dacă știam cât e de simplă și de frumoasă o citeam de o sută de ori până acum, nu doar o singură dată! Dar, spre rușinea mea, am așteptat până la 26 de ani să citesc “Șoareci și oameni” de . John Steinbeck, laureat al Premiului Nobel pentru Literatură în 1962 a publicat nuvela “Șoareci și oameni” în anul 1962, fiind una dintre scrierile sale reprezentative, sau cel puțin așa zice lumea, că io’ (scuzați exprimarea, dar încerc să intru în atmosfera agricultorilor americani din perioada interbelică) n-am mai citit nimica de domnu’ Steinbeck până acu’. “Șoareci și oameni” e o nuvelă de 150 de pagini, genul de capodoperă de buzunar ce se citește extrem de ușor dar după care simți nevoia să vorbești în șoaptă o vreme. Având o acțiune liniară și un singur plan narativ, facem cunoștință încă din primele rânduri cu Lennie Small, un uriaș cu chip nedefinit și minte de copil, și George Milton, un tip scund și sprinten, oacheș la față. Cei doi se află la câțiva kilometri mai jos de Soledad și se îndreaptă spre o fermă din apropiere, planul lor fiind acela de a aduna suficiente parale ca să-și cumpere o căsuță, vreo două pogoane de pământ, o vacă, niște porci și să trăiască din belșugu’ pământului. Lennie Small, uriașul cu minte de copil, e o matahală blândă și naivă ce uită de la mână pân’ la gură, dar care e apreciat pentru forța sa fizică ieșită din comun. Pasiunea sa e să mângâie chestii pufoase, indiferent că vorbim despre șoareci, cățeluși, rochii de fetițe (aici a ieșit cu bucluc) sau plete de nevastă în călduri (aici a ieșit și cu mai mare bucluc). Doar că, fără să își dea seama și nefiind în stare să aprecieze forța sa neobișnuită, Lennie mângâie șoriceii și cățeii cu atâta drag de îi omoară. Iar din acest motiv cei doi intră cam des în bucluc, fiind nevoiți să fugă de la o fermă la alta. “Am vrut numa’ să pipăi rochia fetii ăleia, numa’ s-o mângâi ca p-un șoarec…” Păi, ea de unde dracu să știe că tu nu vrei decât să-i pipăi rochia? S-o tras înapoi, da tu te-ai agățat de ea de parc-ar fi fost un șoarec. O-nceput să urle și-o trebuit să ne ascundem toată ziua într-un canal de irigații, și indivizii ăia ne căutau și-am ieșit pe-ntuneric de-am șters-o din ținutu ăla. Veșnic numa de-astea. Veșnic… Că-mi vine să te-ncui într-o cușcă c-un milion de șoareci și să te las să te distrezi până nu mai poți. Ajunși la ferma de lângă Soledad, cei doi fac cunoștință cu ceilalți lucrători, printre care Slim, un căruțaș înalt și solid, Curley, băiatu lu’ șefu – care le cam are cu bătaia pentru că a făcut ceva box la viața lui, bătrânul rândaș Candy și Crooks, grăjdarul negru (afro american voiam să spun, mă scuzați). A, da, am uitat de soția lui Curley care umblă ca o cățea în călduri după fundul celorlalți, spre marea mâhnire a lui Curley. “Șoareci și oameni” e o carte tristă care binedispune și întristează în același timp. E o carte atât de simplă și de frumoasă încât nu ai absolut nicio scuză să nu o citești, în cazul în care, bineînțeles, nu ai citit-o deja. Cartea Șoareci și oameni poate fi achiziționată online de pe sau"
3,https://blogdecititori.ro/neverland-radu-gavan/,"Am citit acum aproape un an , romanul de debut al lui și nu am putut să nu remarc forța incredibilă a autorului și modul său brutal de a disloca din două-trei cuvinte orice prejudecată sau sentiment superficial, așa că acum câteva luni, când am auzit că a fost tipărit și cel de-al doilea roman, am fost foarte curios să văd cum a evoluat scriitura lui Radu. Spre deosebire de Exorcizat (promit să nu fac prea multe comparații cu acest roman dar presimt că o să-mi încalc de mai multe ori cuvântul) în Neverland întâlnim un limbaj mult mai soft, deși pe alocuri stilul incisiv nu face concesii, având rolul de stârni fiori chiar și cititorilor greu încercați care nu se lasă impresionați cu una, cu două. Neverland ni-l scoate în prim plan pe Anton, un profesor de literatură de la o universitate particulară ce încearcă cu supraviețuiască împreuna cu fetița sa într-un cartier rău-famat din București, alături de bețivi, boschetari și interlopi (aici, sincer să fiu, mi se pare puțin forțată alăturarea pentru că, din câte știu, profesorii universitari o duc destul de bine, mai ales cei care se prefac că predau pe la Spiru Haret sau nu mai știu care universități no-name). Mânat de dorința de a-i asigura fiicei sale un viitor cât mai bun, Anton începe să se gândească și la alte oportunități de a câștiga bani. Iar iepurele a sărit fix de unde nu se aștepta fiindcă Luis Porcu’ (unul dintre marii interlopi ai cartierului) avea nevoie de un profesor de literatură care să-l învețe pe fii-su cum să devină scriitor. Să vezi șmecherie, un fiu de interlop stă în casă și citește în loc să le spargă dinții celorlalți băieți, visându-se mare scriitor. Anton acceptă sluba și devine mentorul puiului de interlop. Afară plouă și eu stau în fața geamului bătut de stropii mărunți. Privesc spre o casă mare, albă. Vila lui Luis. De când mi-a povestit Robert despre el, am început să îl urmăresc. În fiecare dimineață poarta uriașă se dă în lături și o limuzină neagră alunecă încet prin fața privirilor mele. Nu știu de ce am început să supraveghez casa, știu doar că în fiecare dimineață mă trezesc cu zece minute mai devreme și stau în fața ferestrei, mut, urmărind fiecare mișcare. Doar că tânărul scriitor aspirant nu e vreun Nabokov al zilelor noastre, nici măcar nu a auzit de el, ci e doar un puștan care a citit și el două-trei cărți de Stephen King și gata, se visează mare mahăr printre scriitori (ca să mă exprim și eu în stilul băieților din cartier). Anton își dă seama imediat că odrasla lui Luis nu are niciun talent, dar tace mâlc fiindcă din orele de meditație veneau bani frumoși și îl încurajează pe băiat să nu se lase de scris. Iar de aici, bineînțeles, se vor naște complicații pentru că interlopii se ghidează după o singură vorbă de duh: „pumnii mei minte nu are”. Neverland pendulează între două planuri narative ce nu sunt strict delimitate, unul înfățișându-ni-l pe Anton, în vreme ce al doilea plan narativ ne aduce în atenție povestea unui băiețel de șapte ani, abuzat, care, neavând prieteni, se atașează de câinele său. Mă uitam la fetița mea și-mi spuneam – „La dracu’! Nu-mi pasă! La dracu’ cu toate!” Cât de nenorocit puteam fi? Mă uitam la copilul meu și, pentru o clipă, nu-mi mai păsa. După ce a plecat Magda, tot ce simțeam era vinovăție, o greutate copleșitoare ce-mi zdrobea pieptul, îmi strângea tâmplele până când ajungeam în pragul leșinului și, oricât aș fi căutat, nu găseam nimic ce să pun între mine și acele remușcări nemiloase. Am citit Neverland dintr-o suflare, în timpul unei interminabile călătorii cu CFR-ul și țin minte că la jumătatea lecturii am închis cartea preț de câteva secunde, entuziasmat, și mi-am spus că romanul ăsta chiar le zice cum trebuie. Din păcate însă, ce-a doua doua jumătate a cărții nu mi-a mai stârnit aceleași sentimente. Mi s-a părut că acțiunea a alunecat brusc în clișee banale, apropiindu-se mult prea repede de un final previzibil. Trebuie să remarc însă că Radu Găvan și-a mai cizelat puțin stilul, făcând progrese vizibile în această direcție. Și bineînțeles că mi-au atras atenția și referințele din folclorul românesc, deși acestea sunt mai mult de decor, neinfiltrându-se puternic în narațiune, deși mi-ar fi plăcut dacă s-ar fi întâmplat așa. Cartea lui Radu Găvan, Neverland, ."
3,https://blogdecititori.ro/cateva-personaje-celebre-carora-imi-vine-sa-le-crap-teasta/,"Cititul unei cărți nu e doar „sunshine and rainbows” (rogu-vă să nu mă ucideți pentru acest citat din Rocky Balboa), nu de puține ori citesc fie încruntat, fie plictisit, de vină fiind, deseori, anumite personaje care mă scot din sărite. Și nu mă refer aici la personaje negative, la răufăcători perverși sau alte lepre, ci la personajele nesuferite cărora mi-ar plăcea să le crăp țeasta dacă aș avea vreodată ocazia să le întâlnesc față în față. Și pentru că zilele acestea am fost mai mult pe drumuri, exersând veșnicia cu “CFR-ul și trenurile sale ultramoderne cu oameni civilizați”, m-am gândit că un exercițiu de creativitate prin care să-mi revărs furia pe sărmanele personaje din literatură o să-mi prindă bine. Așa că, acestea sunt personajele cărora le-aș crăpa, cu tot respectul cuvenit, țeasta: Irene Reilly, mama alcoolică a lui Ignatius – mare geniu cu probleme intestinale, bea pe ascuns, își trimite fiul de 30 de ani la muncă și vrea să se cupleze cu un moș anticomunist. Urât, domle, foarte urât, cum să-ți trimiți fiul de 30 de ani la muncă? Despre Madame Bovary am spus că e un fel de Anna Karenina mai de la țară. Emma Bovary – fiica unui țăran bogat ce a fost crescută prin mănăstiri și care, fiindcă în acele vremuri nu exista televiziune și implicit nici telenovele sud americane, s-a autoeducat citind romane de dragoste. Se visa o mare castelană, înconjurată de prinți și servitori care să-i sufle în buclele aurii în fiecare dimineață. Ghinion însă, Emma Bovary nu s-a măritat cu vreun fiu de împărat de prin cărțile ei, ci cu Charles Bovary – un medic ursuz, mai în vârstă decât ea. Iar doamna Bovary, în loc să-și fi văzut de țărâna de sub unghii, a continuat cu lecturile din Balzac și, după ce a descoperit că proaspătul soț e doar un medic și nu vreun iubăreț romantic de prin romanele de dragoste, în mintea-i necoaptă au început să îi răsădească planuri de infidelitate. Pun pariu că dacă ar fi trăit în zilele noastre, Emma ar fi ascultat manele! Într-o lume distopică în care fiecare om are clona sa, scopul acestor clone fiind doar donarea de organe, clonele sunt crescute precum niște vite ce urmează mai apoi să fie sacrificate la abator. Clonele își acceptă soarta cu seninătate, nu își pun foarte multe întrebări existențiale, nu se gândesc la o revoluție a clonelor sau la proteste în centrul orașului. Se mulțumesc cu o viață sexuală activă, donarea organelor fiind ceva tabu. M-a iritat ușurința cu care clonele își acceptau soarta. La un moment dat îmi venea chiar să-mi apropii gura de rândurile cărții și să strig, “Treziți-vă, bă! Faceți ceva!” Felix Grandet, un dogar din Samur putred de bogat și extrem de zgârcit în același timp, în ciuda bogățiilor adunate de-a lungul timpului, a impus familiei un regim auster, preocupările sale fiind următoarele: să facă bani și din piatră seacă, să se plângă toată ziua cât e de sărac și să caute un mire potrivit (adică cu mulți bani) pentru fiica sa. Ivan Ilici e pe patul de moarte iar Praskovia Feodorovna, soția lui, se gândește cum să scoată cât mai mulți bani de urma morții lui. Nu se gândește să aline suferința soțului în ultimele clipe ci preferă mai degrabă să se consulte cu avocații. Vai, ce aș vrea să-i strivesc buza cu o cărămidă! Caliban, un fraier ambulant, un simplu funcționar limitat și frustrat ce mănâncă la cină mâncare semipreparată, crede că femeile nu se deosebesc de fluturii pe care îi înțeapă cu un bold în albumele sale și o răpește pe încântătoarea Miranda, ținând-o captivă în beciul casei. Nu fapta pe care a comis-o Caliban m-a intrigat, ci obtuzitatea sa intelectuală și faptul că, bineînețeles, a ținut-o pe Miranda doar în beci. Poate că o excursie în Vaslui i-ar fi deschis orizonturile lui Caliban. Îmi plac femeile frigide la nebunie! Atât de mult încât de dragul lor aș învăța și arta scalpării de la indienii comanche. Iar Edith, soția lui William Stoner e una dintre cele mai frigide femei ale literaturii, deci v-ați cam prins ce aș vrea să-i fac. Și nu sunt singurul dușman al lui Edith, și . Nu există personaj feminin pe care să-l urăsc mai mult decât Elizabeth Bennet. Tânără, frumoasă, devreme acasă, mai deșteaptă decât toate surorile sale la un loc, neînțeleasă de mă-sa, un adevărat geniu prigonit, fără șansă în dragoste, Elizabeth Bennet pare a fi întruchiparea idealului feminin. Dar domnișoara Bennet e de fapt doar tipul femeii cu prea multă stimă de sine care visează la Făt Frumos călare pe cal alb (sau la volanul unui Merțan, dacă e să adaptăm povestea la vremea noastră). Mi-ar plăcea să o lovesc pe Elizabeth Bennet așa cum și-a dorit Mark Twain s-o lovească pe Jane Austen: Nu am niciun drept să judec cărţile nimănui şi nu o fac, cu excepţia cărţilor pe care le urăsc. De multe ori vreau să o critic pe Jane Austen, dar cărţile ei mă enervează atât de tare încât nu-mi pot stăpâni furia și de aceea trebuie să mă opresc înainte să încep. De fiecare dată când citesc Mândrie şi Prejudecată îmi vine s-o dezgrop şi să-i lovesc craniul cu propria ei tibie. (Mark Twain) Greogor Samsa se trezește într-o bună dimineață metamofozat în gândac, cu piciorușe, antene și tot ce-i trebuie. Iar părinții săi, în loc să cheme cei mai buni medici, vraci, vrăjitoare, popi, guvernul, armata etc și să se omoare de dragul fiului lor, devin scârbiți de propriul fiu și se oftică că acesta nu mai merge la muncă, ținând ocupată camera pe care ar putea să o ofere cuiva cu chirie. Am menționat mai sus că Elizabeth Bennet e personajul feminin pe care îl detest cel mai mult. De fapt, de la începutul acestui articol mi-am reconsiderat opțiunile (asta ca să vedeți cât de consecvent sunt) și am ajuns la concluzia că de fapt că o urăsc mai mult pe Aglaia Epancin. Recunosc, m-am îndrăgostit de Aglaia în timp ce citeam Idiotul lui Dostoievski, așa că e lesne de înțeles de ce aș vrea să-i crăp țeasta încântătoarei Aglaia! Voi căror personaje ați vrea să le spargeți țeasta? Nu fiți timizi, scoteți-vă securea din geantă și spintecați-i fără milă! PS: Niciun personaj nu a suferit violențe fizice sau psihice în timpul redactării acestui articol."
3,https://blogdecititori.ro/cei-frumosi-si-blestemati-francis-scott-fitzgerald/,"Acum trei ani de zile lucram undeva pe lângă Piața Muncii (da, știu, sună ca într-un scenariu submediocru) și ca să ajung la birou trebuia să merg 10 minute pe jos de la metrou. Găseam acele 10 minute ideale pentru a rememora ce citisem cu o seară în urmă. Era vară dar asfaltul încă nu apucase să se încingă la ora la care îl călcam eu leneș. Într-o dimineață eram foarte deconectat de tot ceea ce se petrecea în jurul meu; am uitat să-mi pun mâncare în traistă, traversam străzile fără să mă uit la culoarea semaforului, un coleg mă strigase disperat dar nu-l auzisem sub nicio formă – tocmai terminasem de citit „ ” și încercam, punându-mi întrebări, să pătrund cât mai adânc în tainele romanului lui Francis Scott Fitzgerald. După prima mea experiență cu Fitzgerald, mi-am propus numaidecât să mă înfrupt și din celelalte romane ale sale dar au trecut aproape trei ani până m-am învrednicit să citesc „Cei frumoși și blestemați”. Aproape că uitasem de autorul care mi-a oferit o dimineață atât de liniștită (măcar și 10 minute, atât cât a durat drumul de la metrou la plantația la care sclăvăgeam atunci). Dar cred că v-am turnat destule brașoave d-ale mele, mai bine să vedem despre ce-i vorba în „Cei frumoși și blestemați”. Anthony Patch, personajul principal al romanului, avea 25 de ani în 1913 și tocmai absolvise prestigiosa universitate Harvard când s-a îndrăgostit de Gloria, o sclifosită la al cărei nas nu puteai ajunge nici cu prăjina. Anthony al nostru era văzut drept un tânăr promițător, cu mari perspective. Cea mai mare perspectivă era reprezentată de bunicul său, Adam J. Patch, un moș putred de bogat, al cărui deces era așteptat cu sufletul la gură de către toate rudele. Bunicul bogat al lui Anthony, un credincios practicant care susținea prohibiția, refuză însă să moară cu una cu două, condamnându-i pe cei doi tineri proaspăt căsătoriți, Anthony și Gloria, să facă foamea – la început mai puțin iar mai apoi din ce în ce mai mult. Idealistă fiind (a se citi prostuță), Gloria și-a imaginat că a sa căsătorie cu Anthony va fi una perfectă, despre care revistele glossy (exagerez, nu cred că erau astfel de reviste pe atunci) vor scrie neîncetat. Ce viermi pot fi femeile, să se târască la nesfârșit prin căsătorii anoste! Căsătoria nu a fost făcută să fie un decor, ci ca să te facă să-ți dorești unul. A mea va fi excepțională. Nu poate să fie și nu va fi un decor – ci spectacolul viu, animat, strălucitor, iar decorul va fi lumea. Refuz să-mi dedic viața posterității. Fără îndoială că datorăm la fel de mult actualei generații ca și copiilor noștri nedoriți. Ce destin – să ajungi grasă și ridicolă, să te gândești numai la lapte, griș, bonă, scutece… După căsătorie nici unul dintre cei doi nu se gândește la o slujbă. Anthony își dorește să scrie, deși habar n-are cum se face asta și nici nu prea are tragere de inimă, preferând în schimb petrecerile, în vreme ce Gloria se rezumă la amenajarea mobilei și organizarea de petreceri scumpe. Doar că, dragii mei, (Hristoase, deja vorbesc ca un moș!) banii celor doi se subțiază considerabil iar speranța lor de mai bine, moartea lui Adam J. Patch, mai are mult de așteptat. Până la momentul acestei isprăvi, însă, rămânea Anthony Patch – nu portretul unui bărbat, ci o personalitate distinctă și dinamică, încăpățânată, disprețuitoare, dominatoare – un bărbat care era conștient că onoarea nu poate exista, și totuși avea onoare, care înțelegea sofismul curajului și totuși era curajos. Din câte se pare, sursa de inspirație a lui Fitzgerald pentru acest roman a fost chiar căsătoria sa cu Zelda, o căsnicie toxică cu multe scandaluri și momente tumultoase. Indiferent de cât de multe sau de puține detalii personale a inclus autorul american în cartea sa, mie mi-a rămas un gust amar după lectura acestui roman. Nu mi-a plăcut mesajul său profund moralizator – vezi Doamne, nu poți să trăiești toată viața petrecând și bând fără să muncești și să-ți asumi responsabilități! Glumesc, bineînțeles, Fitzgerald are dreptate, chiar dacă trebuie să recunosc acest lucru fără prea mare tragere de inimă. „Cei frumoși și blestemați”, în ciuda dimensiunilor relativ mari, are un farmec aparte (de fapt scriitura lui Fitzgerald are acel nu știu ce care te face să visezi la mioare mov) și eu aș pune-o pe o listă a lecturilor obligatorii până la vârsta de 25 de ani. Cartea poate fi cumpărată online de pe sau ."
3,https://blogdecititori.ro/olive-kitteridge-elizabeth-strout/,"De când mă știu am manifestat o atracție inexplicabilă față de acele femei reci, distante și răutăcioase catalogate deloc elegant de către restul lumii ca scorpii. Țin minte că am auzit pentru prima dată acest cuvânt, scorpie, în bucătăria copilăriei atunci când taică-miu făcea referire la una dintre rudele sale mai îndepărtate. Nu știu de unde atracția mea pentru femeile meschine (lăsați-mă-n pace cu Freud și Oedip că nu au de-a face cu asta), dar cert este că întotdeauna am considerat răutatea (în anumite măsuri, bineînețeles), sarcasmul și nonconformismul ca pe ceva foarte atrăgător. Olive Kitteridge, protagonista culegerii de proză scurtă cu același nume pentru care autoarea Elizabeth Strout a primit Premiul Pulitzer în 2009, este tocmai o astfel de femeie. Cele treisprezece povestiri ce alcătuiesc cartea gravitează în jurul familiei Kitteridge și a locuitorilor din micuțul orășel Crosby Maine, fiecare povestire introducând în peisaj câte un nou personaj principal – o găselniță scriitoricească care, trebuie să recunosc, m-a băgat puțin în ceață la început. Fostă profesoară de matematică, Olive Kitteridge privește cu un oarecare dispreț cum persoanele dragi din viața ei dispar treptat iar ea trebuie să se împace cu lucrul pe care-l detestă cel mai mult – singurătatea. Aici avem parte de un paradox fiindcă Olive, deși o femeie taciturnă și mizantropă care nu se sfiește să trântească tuturor replici veninoase, nu este deloc nepăsătoare și indiferentă față de evenimentele și persoanele din familia sa. Soțul lui Olive, Henry Kitteridge, un farmacist ce face naveta în orășelul învecinat, este tipul bărbatului binevoitor ce încearcă să fie politicos cu toată lumea, nu foarte inteligent (se înțelege de la sine acest aspect) – contrastul între cei doi soți fiind cel puțin comic. Eu am râs ca bolnavul atunci când Henry, atras de Denise Thibodeau, fata cea nouă de la farmacie, se perpelește și nu poate dormi nopțile, neștiind cum să procedeze, este pus la punct de soția sa prin câteva replici scurte. Cristopher, singura odraslă al lui Henry și Olive, mi s-a părut a fi genul copilului super cocoloșit care abia așteaptă să prindă aripi pentru a zbura pentru totdeauna din casa părintească. Ceea ce, spre disperarea lui Olive, s-a și întâmplat, doar că nu într-un mod onorabil, Cristopher alegând să fugă cu limba de-un cot după fusta soției sale, Suzane. Căsnicia durează doar un an iar Cristopher se căsătorește cu Ann, o tipă ștearsă ce nu scapă de judecata incisivei Olive. Văzu că fata îi zâmbea în lumina asfințitului. Unii spun că nu trebuie să judeci omul după aparențe, dar lui Olive fețele oamenilor mereu i se păruseră elocvente. Cu toate acestea, aerul bovin al femeii era uimitor. Era oare Ann puțin proastă? Olive predase suficient de mulți ani pentru a ști că nesiguranța poate lua aparența prostiei. Se lăsă în scaun și își întoarse privirea. Nu voia să știe ce se putea citi pe propriul chip. Prin intermediul lui Olive, Elizabeth Strout aduce în discuție teme simple precum criza vârstei de mijloc, viața în comunitățile mici și sufocante, adulterul, bârfa, gelozia etc – aspecte ce sunt redate din unghiul unei femei rele (deși Olive nu mi s-a părut o femeie rea în adevăratul sens al cuvântului). De la o anumită vârstă, începi să te aștepți la anumite lucruri. Harmon știa asta. Îți faci griji pentru infarct, pentru cancer, pentru tusea care se poate transforma într-o pneumonie cumplită. Te poți chiar aștepta la criza vârstei de mijloc, dar nimic nu putea explica ceea ce simțea că se întâmplă cu el. Avea impresia că trăia într-o capsulă de plastic transparent care se ridica în aer, împinsă, aruncată și zdruncinată atât de înverșunat, încât nu mai putea regăsi plăcerile zilnice ale vechii sale vieți. Cele treisprezece povestiri sunt oarecum deprimante (avem de-a face cu o disecție deloc cenzurată a vieții de familie) deși umorul negru și sarcasmul inteligentei Olive m-au făcut să zâmbesc de mai multe ori în timpul lecturii. Am aflat de curând că s-a turnat și și având în vedere faptul că toată acțiunea a fost comprimată în doar patru episoade (nu sunt deloc un fan al producțiilor de genul Tânăr și Neliniștit), sunt foarte curios de cum arată doamna Olive (mă rog, proiecția doamnei Olive). Cartea Olive Kitteridge poate fi cumpărată online de pe sau ."
3,https://blogdecititori.ro/mici-destainuri-la-o-bere-ale-scriitorilor-privind-procesul-creatiei/,"Am fost zilele trecute la o bere cu nea’ Dosto (tipul ăla care scrie romane – F.M. Dostoievski, îl știți voi) și după ce ne-am amețit puțin am îndrăznit să-l întreb cum procedează când scrie, care sunt ritualurile lui și dacă are superstiții asemănătoare cu ale jucătorilor de fotbal. Iar în timp ce-mi povestea cu înflăcărare, ne-am întâlnit în crâșma noastră atemporală și cu alți prieteni buni de pahar – Cehov, Sabato, Cioran, Tatiana Tolstaia, o tipă care trage pe nas, și încă un tip timid, Marcel cred că-i spune… Marcel Proust parcă. Dosto mi-a spus că nu suportă camerele mici, el fiind obișnuit să se plimbe într-una dintr-un capăt al odăii în celălalt. Am uitat să-l întreb pe unde mai locuiește acum, se mută destul de des, ultima dată locuia într-o garsonieră în Berceni. Am observat că într-o încăpere prea strâmtă până şi gândurile ţi le simţi înghesuite. Iar mie, când meditam la viitoarele mele romane, îmi plăcea întotdeauna să mă plimb prin odaie de la un capăt la celălalt. Şi, pentru că veni vorba de scrierile mele, nu ştiu de ce, dar mi-a fost mult mai drag să le gândesc, închipuindu-mi cum le voi scrie, decât să le aştern pe hârtie; şi nu din lene, vă asigur. Atunci, de ce oare? (Fiodor Mihailovici Dostoievski – Umiliți și obidiți) Sabato, un moșulică flecar cu niște ochelari imenși, mi-a mărturisit că el nu ar putea reda nici măcar într-un milion de pagini o simplă scenă în care un băiat sărută o fată. Un băiat săruta o fată. Trecu un vânzător de înghețată Laponia pe bicicletă: îl chemă. Își mâncă înghețata, stând pe parapet și uitându-se iar la monstru, milioane de bărbați, de femei, de copii, de muncitori, de funcționari, de rentieri. Cum să vorbești despre toți? Cum să reprezinți acea realitate fără număr într-o sută de pagini, într-o mie, într-un milion de pagini? (Ernesto Sabato – Despre eroi și morminte) Foarte morbidă a fost intervenția lui Cioran și aproape că ne-a întristat pe toți când a început să vorbească despre moarte și sinucidere. Noroc că i-am închis gura cu o halbă de bere. Sunt experiențe cărora nu le mai poți supraviețui. După ele, simți cum orice ai face nu mai poate avea nici o semnificație. Căci după ce ai atins limitele vieții, după ce ai trăit cu exasperare tot ceea ce oferă acele margini periculoase, gestul zilnic și aspirația obișnuită își pierd orice farmec și orice seducție. Dacă totuși trăiești, aceasta se datorează capacității de obiectivare prin care te eliberezi, prin scris, de acea încordare infinită. Creația este o salvare temporară din ghearele morții. (Emil Cioran – Pe culmile disperării) Anton Pavlovici Cehov, un medic de țară (așa părea după îmbrăcăminte) a început să turuie la foc automat și cu greu am reușit să-l oprim. Avea un set întreg de reguli, sau ceva în genul, pentru scriitorii începători. E foarte ușor să te faci scriitor. Nu există slut care să nu-și găsească perechea potrivită și nu există bazaconie care să nu-și găsească cititorul ei. De aceea, nu te sfii… Pune înaintea ta o coală de hârtie, ia pana în mână și, după ce ți-ai îmboldit imaginația, dă-i drumul! Scrie despre ce vrei: despre prune, despre vreme, despre cvasul Govorov, despre Oceanul Pacific, despre minutarul ceasornicului, despre zăpada de anul trecut… Când ai isprăvit, ia-ți manuscrisul în mână și, cu vinele străbătute de o înfiorare sacră, du-te la redacție. După ce ți-ai scos galoșii în vestibul și ai întrebat: “Domnul director e aici?” – intră în încăperea sacrosanctă și, plin de speranță, predă-ți creația… După aceea, stai acasă, lungit pe divan, o săptămână încheiată, scuipând în tavan și legănându-te în visuri: apoi du-te iar la redacție, unde ți se va înapoia manuscrisul. Treci și pe la alte redacții… După ce vei fi făcut ocolul tuturora, fără ca manuscrisul să-ți fie acceptat de vreuna, publică-ți opera pe cont propriu. Cititori se vor găsi. (Anton Pavlovici Cehov – Reguli pentru scriitorii începători) Nea Marcel a început și el să peroreze pe un ton sforăitor de era să adormim toți cu capetele pe masă. Zicea ceva despre marea descoperire a romancierului… Marea descoperire a romancierului a fost aceea de a fi avut ideea de a înlocui aceste părți ce nu pot fi pătrunse de suflet printr-o cantitate egală de părți imateriale, pe care, adică, sufletul nostru le poate asimila. Ce importanță mai are din acea clipă faptul că acțiunile, emoțiile acestor ființe de un nou gen ne apar ca adevărate, de vreme ce ele se produc în noi, ținându-se sub stăpânirea lor, în timp ce întoarcem febril paginile cărții, cu respirația grăbită și intensitatea privirii? Și odată ce romancierul ne-a creat o asemenea stare , în care, ca în toate stările pur interioare, orice emoție este înzecită, iar cartea sa ne va tulbura așa cum face un vis mai limpede decât cele pe care le avem dormind și a cărui amintire va dăinui mai mult, el dezlănțuie în noi, timp de o oră, toate fericirile și toate nefericirile posibile; pentru a le cunoaște măcar în parte, am avea nevoie în viață de ani întregi, iar cele mai intense nu ne-ar fi niciodată dezvăluite, pentru că încetineala cu care se produc ne împiedică să le percepem (astfel inima noastră se schimbă, în viață, și asta este durerea cea mai mare; dar noi nu o cunoaștem decât prin lectură, în imaginație: în realitate, ea se schimbă, așa cum se produc anumite fenomene ale naturii, destul de lent pentru ca, deși putem constata succesiv fiecare dintre stările diferite, să fim cruțați de însăși senzația schimbării). (Marcel Proust – În căutarea timpului pierdut, Swann) La sfârșit, Tatiana Tolstaia, o tipă beată ce băuse votcă cu halba, când a auzit că vorbim despre scris, a pufnit distrată și a zis că habar n-avem despre ce vorbim pentru că scrisul a fost inventat de marele Fiodor Kuzmici, Mârzacul Suprem, slăvit fie-i numele! Cui i-a venit ideea să facă roţi din lemn? Lui Fiodor Kuzmici. Ne-a învăţat să facem blide din piatră, să prindem şoareci şi să fierbem supă. Ne-a dat socotitul şi scrisul, literele mari şi mici, ne-a învăţat să cojim mesteceni, să coasem cărţi, să fierbem cerneală din ruginţ de mlaştină, să cioplim beţigaşe de scris şi să le muiem în cerneala asta. (Tatiana Tolstaia – Zâtul)"
3,https://blogdecititori.ro/maestrul-din-petersburg-j-m-coetzee-dostoievski-in-postura-de-personaj/,"Mă întâlnesc des cu Dostoievski, suntem prieteni buni, zilele trecute , doar că lucrurile au luat-o aproape razna atunci când ne-am întâlnit și cu alți prieteni atemporali. Totuși, trebuie să recunosc, nu mă așteptam să mă întâlnesc cu Dosto în romanul unui sud-african. J.M. Coetzee, un scriitor sud-african despre care am auzit verzi și uscate, laureat al premiului Nobel pentru Literatură, și-a permis să-l retrogradeze pe Dostoievski în postura de personaj. Și bine a făcut! Maestrul din Petersburg nu ne prezintă un Dostoievski vedetă, ci mai degrabă un personaj pur dostoievskian, aflat în mizerie, măcinat de proprii demoni, slab și neputincios, plin de regrete și sfâșiat de patimi. Moartea fiului adoptiv, Pavel Aleksandrovici, îl determină pe Dostoievski să călătoarească de la Dresda la St. Petersburg, fiind nevoit să își ia un nume fals pentru a scăpa de creditorii care voiau să își recupereze datoriile. Doar că masca sub care încearcă să se ascundă scriitorul rus nu este suficient de mare pentru a-i acoperi uriașa față. Tatăl tău iubitor, Fiodor Mihailovici Dostoievski, șoptește magistratul și își ridică privirile. Haideți să lămurim lucrurile: dumneavoastră nu sunteți Isaev, sunteți Dostoievski. Încercând să reconstituie viața fiului său, și, mai ales, să înțeleagă modul cum a murit, Dostoievski se cazează la Anna Sergheievna, fosta proprietăreasă a lui Pavel, interacționând cu aceasta poate mai mult decât era cazul. Recunosc, scenele în care marele Dostoievski râvnea la fusta proprietaresei m-au amuzat teribil. De unde izvora dorința? Era ascuțită, sălbatică: ar vrea s-o prindă de femeie de braț, s-o târască în spatele gheretei paznicului, să-i tragă rochia în sus și să se împerecheze cu ea. Convins fiind că fiul său a fost ucis, Dostoievski investighează atent moartea fiului său, mai ales că acesta avea legături cu o grupare anarhistă. Și astfel de la Raskolnikov alunecăm spre Stavroghin, nelipsind reflecțiile privitoare la politică, problemele sociale ale societății rusești, destinul poporului rus etc. Chiar dacă este scris de un sud-african, romanul Maestrul din Petersburg abundă în teme dostoievskiene și aduce aminte de unele secvențe din , “Demonii”, “Umiliți și obidiți” sau “Frații Karamazov”. Cred că cea mai mare realizare a lui Coetzee este că a creat un Dostoievski extrem de uman. A creat un Dostoievski dostoievskian, dacă îmi este permisă alăturarea acestor cuvinte, un Dostoievski construit pe scheletul personajelor sale . Scriitorii au regulile lor. Nu pot lucra cu oameni care se uită peste umăr. Maestrul din Petersburg a fost prima carte de Coetzee pe care am citit-o, între timp am parcurs și Dezonoare, care mi-a plăcut mai mult, deși nu poate fi comparată cu cea în care l-am întâlnit pe Dostoievski în postura de personaj. Cartea Maestrul din Petersburg poate fi cumpărată online de pe sau ."
3,https://blogdecititori.ro/luni-de-fiere-pascal-bruckner/,"Eu am o mare problemă cu literatura franceză, m-am tot bătut cu pumnii în piept că nu-i suport pe , Stendhal, Hugo, sau , motiv pentru care sunt extrem de reticent atunci când dau cu ochii de fila vreunui mâncător de bânză împuțită. Cu s e cu totul altă treabă, el e un fel de Zidanne, sper să nu îmi cadă nimic în cap că am comparat un filosof cu un fotbalist. Ideea e însă că atunci când am decis să citesc “Luni de Fiere” nu m-a interesat deloc că s-a născut în Paris. A contat poate și faptul că auzisem o grămadă de chestii care mi-au stârnit interesul despre “Luni de Fiere” – cum că ar fi scârboasă, pornografică, abjectă și, în aceeași măsură, filosofică și psihologică. Având în vedere că toți acești termeni nu se exclud reciproc, iar eu am o slăbiciune morbidă pentru tot ce e ciudat și bolnav, e lesne de înțeles de ce mi-am depășit atât de repede complexele privind literatura franceză. Naratorul, Didier, un profesor ce predă literatura într-un liceu parizian, se îmbarcă în Marsilia împreună cu prietena sa Beatrice la bordul unui feribot turc, Truva, cu scopul de a ajunge în India. Cei doi, un cuplu absolut normal din toate punctele de vedere ce se confruntă doar cu mici neînțelegeri specifice, sunt fericiți iar călătoria spre Orient pare a fi programată tocmai pentru a întări acest sentiment. Doar că în timpul călătoriei cu feribotul cei doi fac cunoștință cu un cuplu total atipic alcăuit dintr-un paralitic într-un scaun cu rotile – Franz, și Rebecca, soția sa, o tipă de o senzualitate incredibilă. Franz intră în viața lui Didier fără niciun avertisment, începând să-i povestească acestuia povestea vieții sale. De aici încolo avem de-a face cu două planuri narative, unul în care Didier, fascinat de povestirile lui Franz, încearcă să-și bage și el botul în borcanul cu iaurt, și un alt plan narativ ce redă cu lux de amănunte bolnava poveste a lui Franz și Rebecca. Îndrăgostit nebunește (la propriu), Franz începe să o idolatrizeze pe Rebecca, venerând-o ca pe o zeiță. Abandonându-se cu totul fanteziilor cele mai abjecte, Franz devine un umil servitor al bucilor Rebeccăi, închinându-le ode, mâncându-le la fiecare masă și lustruindu-le cu cea mai mare abnegație posibilă. Toate aceste scene sunt redate fără economie de cuvinte de către Brukner, însă, grație stilului autorului francez, descrierile cu iz scatofil chiar m-au amuzat pe alocuri. Din sclav, Franz se transformă în scurt timp în stăpân, urmărind să o subjuge pe Rebecca, să-i înfrângă spiritul și apoi să se decotorosească de ea ca de un obiect ieșit din uz. Doar că Rebecca, urmărind un plan ingenios de răzbunare, luptă cu stoicism împotriva tuturor acțiunilor violente ale lui Franz, îndurând tratamente greu de imaginat. Cu tulburare, m-am dat seama că afla o oarecare mângâiere în poziția ei de țap ispășitor. Asupra ei, declarata mea aversiune și brutalitatea-mi sfichuitoare n-aveau nici cel mai mic efect. Se mulțumea cu propria-i decădere. Capitulase fără condiții; mă simțeam buimac, mai învins prin acest triumf decât dacă m-ar fi strivit. Ajunsesem la un punct în care mângâierile, săruturile mele o jenau: nu le mai înțelegea, așteptându-se la mușcătură și sfâșiere când eu îi ofeream dezmierdare, temându-se pe bună dreptate ca un acces de bunătate să nu fie un preludiu la o dezlănțuire. Cel mai mare merit al lui Bruckner mi s-a părut acela că a abordat fără menajamente problemele cuplului modern. Bineînțeles, poate că unii vor considera că a autorul francez a sărit puțin calul descriind cu lux de amănunte experiențe scatofile, deloc recomandate celor cu un stomac sensibil dar, pe lângă chestiile care șochează, “Luni de Fiere” mi s-a părut în primul rând un roman plin de substanță. Problemele erotice ale cuplului modern sunt tratate într-o manieră extrem de curajoasă, și nu mă refer aici doar la descrierile explicite, plastice, care fac deliciul cărții, ci și la morala dură de la sfârșitul lecturii. Recunosc, anumite pasaje ale romanului lui Bruckner m-au amuzat teribil și am zâmbit cu poftă pe aproape tot parcursul lecturii. Nu e însă chiar genul de carte pe care să o citești în metrou, sau în timpii morți din trafic. E mai degrabă o lectură ce trebuie citită în liniște, fiindcă solicită multe organe. Bucile iubitei mele aveau o ciudățenie, și anume aceea că nu se înmuiau și nu se deformau: dacă și le lăsa pe-un pat sau pe-un scaun, le regăsea ca înainte, tari, îndesate, ștrengărești; două adevărate mici burgheze confortabile, zăpăcite și bucălate, malițioase domnișoare de companie, zeițe binevoitoare și durdulii, paznice ale santuarului, prețioasă umplutură, Sesam al unei peșteri a lui Ali Baba cu patruzeci de miresme; blânzi și tandri băiețoi, semețe glorii, joase îmbelșugări pe măsura gemenelor din față, frumoase coci, frumoase prore, frumoase cochilii, caroserii cu neputință de strâmbat, una la dreapta, alta la stânga fără să-și schimbe vreodată locul, poame mereu proaspete, bune de mâncat și vara, și iarna, căci perfecțiunea se-ntâlnește mereu în perechi. Cartea Luni de Fiere poate fi cumpărată online de pe sau ."
3,https://blogdecititori.ro/vise-de-pe-bunker-hill-john-fante/,"L-am descoperit pe John Fante, ca mai toți cititorii, prin intermediul lui Bukowski. Vara trecută am citit , care mi s-a părut foarte mișto și în care am găsit același realism murdar pe care l-a abordat câțiva ani mai târziu cel care l-a oferit lumii pe Henry Chinaski. Doar că proza lui Fante mi s-a părut mai aromată, mai hazlie decât a lui Bukowski. De curând am citit și Vise de pe Bunker Hill, o cărțulie subțire cu o copertă colorată și lucioasă pe care am citit-o în două zile. Întrucât înainte citisem ceva care mă epuizase complet, am găsit acest microroman ca o adevărată gură de aer proaspăt. Cartea scriitorului american m-a binedispus peste măsură și mi-a refăcut instant moralul. Vise de pe Bunker Hill este cea de-a doua carte a tetralogiei ce-l are în prim plan pe Arturo Bandini. Ajuns în Las Vegas, Bandini, în vârstă de 21 de ani, se angajează ca redactor la Gustave Du Mont pentru zece dolari pe săptămână după ce anterior lucrase o vreme ca picolo la un restaurant din oraș. Noul job al lui Bandini presupunea să hăcuiască manuscrise – adică primea tot felul de “creații literare” din partea clienților editurii iar el le corecta cu o plăcere macabră în așa fel încât forma finală a manuscrisului nu mai avea nicio legătură cu documentul inițial. După ce inevitabilul se produce și Bandini este concediat, se angajează ca scenarist la Hollywood pe un salariu extrem de gras, sarcina lui zilnică fiind aceea de freca menta. Însă Bandini e un tip cu aspirații, nu doar un simplu profitor și insistă pe lângă șefii săi să contribuie la realizarea scenariului unui film adevărat. După ce primește consimțământul, Bandini scrie scenariul unui film western dar după ce îl vizionează realizează că din scenariul său nu s-a păstrat mare lucru. Toată munca mea, toată gândirea mea erau atât de departe de film, încât era uluitor, incredibil. Doar în două locuri am dat peste niște replici care ar fi putut scrise de mine și pe care regizorul nu le tăiase. Prima era o scenă de la început în care șeriful intra călare în Sin City la galop și oprea calul în fața saloon-ului, strigând: „Ho!” Iar eu țineam minte replica asta: „Ho!” Replica mea. Puțin mai târziu, șeriful ieșea mândru din salon, urca pe cal și striga „Diii!” Și asta era replica mea: „Diii!” „Ho” și „diii” – marea mea realizare ca scenarist. Vise de pe Bunker Hill e o carte ce se citește cu zâmbetul pe buze de la început până la sfârșit. Presărat de mici aventuri erotice precum cea în care doamna Brownell, o băbăciune cu 5 ani mai bătrână decât mama lui Bandini, îi devine amantă, sau cu diverse situații hazlii precum episodul cu Ducele, romanul lui Fante poate fi considerat un adevărat deliciu. M-am născut într-un apartament de la subsolul unei fabrici de spaghete din nordul Denverului. Când tata a aflat că cel de-al treilea copil al lui era tot băiat, a reacționat la fel ca venirea pe lume a celor doi frați ai mei – a stat trei zile beat. Mama l-a descoperit în camera din fundul unei cârciumi aflate peste drum de apartamentul nostru și l-a luat târâș acasă. După asta, tata nu prea m-a mai băgat în seamă. Datorită ușurinței cu care se citește, Vise de pe Bunker Hill e o carte ce poate fi lecturată fără probleme pe plajă, în metrou sau în timpii morți din trafic fiindcă are acel rol extraordinar de a binedispune și de a descreți frunțile. Cartea poate fi cumpărată online de pe sau ."
3,https://blogdecititori.ro/abatorul-cinci-kurt-vonnegut-asa-merg-lucrurile/,"Nu-mi vine să cred că l-am descoperit pe Kurt Vonnegut abia acum un an de zile, trăind 26 de ani fără să fi gustat deloc din irezistibilul său umor! În august anul trecut am citit prima carte de Vonnegut, , și țin minte că mă adăposteam de căldură citind la umbra vișinului din grădina bunicii, cu un pahar rece de vin în mâna stângă (beciul era la doi metri distanță) și cu romanul domnului Kurt în cea dreaptă. Furnicile mi se urcau pe picioare, pe membre, pe gât, dar cum nu puteam hotărî la ce să renunț pentru a-mi elibera una din mâini, citeam și sorbeam în același timp din paharul cu vin, captivat de universul distopic din romanul de debut al scriitorului american. La scurt timp am citit și Retrospectivă asupra Armaghedonului, o mică culegere de povestiri despre război, iar de curând am trecut în lista de lecturi de anul acesta și cel mai celebru roman al său – Abatorul Cinci. Îmi vine foarte greu să aștern chiar și câteva rânduri despre acest roman absolut halucinant. Doar ca să vă faceți o idee, Abatorul Cinci este un roman construit în jurul celui de-al doilea război mondial (mai exact bombardarea Dresdei), presărat cu răpiri ale extratereștilor de pe planeta Tralfamadore, călătorii în timp și, bineînțeles, un umor caustic, dureros pe alocuri. Catalogat în dese rânduri drept un roman psihedelic, Abatorul Cinci are un stil narativ haotic ce te poartă din tranșeele Europei măcinate de război, fie în America anilor 60, fie pe planeta Tralfamadore, urmărind ciudata și încâlcita istorie a lui Billy Pilgrim. Billy Pilgrim s-a născut în anul 1922 în orașul Ilium, statul New York (orașul fictiv preferat al lui Vonnegut), fiind unicul fiu al unui bărbier din localitate. Merge pe front în cel de-al doilea război mondial și este luat prizonier, fiind martor al bomardării orașului Dresda de către aliați. Supraviețuind războiului, Billy se întoarce în State acolo unde se însoară cu o grasă urâtă, devine optometrist, face copii și, după ce lucrurile păreau să se așeze, Billy se lovește la cap în timpul unui zbor cu avionul și este răpit de către extratereștrii de pe planeta Tralfamadore. Pe Tralfamadore Billy este expus într-un soi de grădină zoologică iar toți tralfamadorienii se înghesuie să observe neobișnuitul animal. Aici Billy face cunoștință cu Montana WildHack, o actriță de filme porno răpită și ea de către extratereștri. V-am pierdut până aici? Sper că nu, fiindcă, oricât de neverosimil și de greu de digerat ar părea toate întâmplările de mai sus, stilul lui Vonnegut e cel puțin genial. Cartea abundă în umor negru, firul narativ fiind întrerupt aproape la fiecare pagină de construcția „Așa merg lucrurile”. Această propoziție apare ori de câte ori se evocă câte o chestie atroce și absurdă (de 106 ori în total). Doar lumânările și săpunul erau de proveniență germană. Aveau același aspect lăptos, spectral. Englezii nu aveau cum să știe, dar lumânările și săpunul erau făcute din grăsimea evreilor, țiganilor, poponarilor, comuniștilor și a altor dușmani ai statului. Așa merg lucrurile. Deși avem parte de salturi în timp și răpiri d-ale extratereștrilor, Abatorul Cinci este de fapt un roman despre război. Iar umorul și structura nonconformistă a cărții nu fac decât să sublinieze cruzimea faptelor descrise. Kurt Vonnegut însuși a fost martor la bombardarea Dresdei de către aliați, având nevoie de 20 de ani pentru a reuși să transpună pe hârtie ce a văzut. La sfârșitul celui de-al doilea război mondial, Dresda, un oraș din Germania fără importanță militară sau strategică, a fost bombardat intens de către aliați. Se întâmpla cu 12 săptămâni înainte de finalul războiului, cărțile erau de mult jucate, naziștii erau bătuți, toată lumea se pregătea de petrecere. Totuși, în noaptea de 13 spre 14 februarie 1945, aviația britanică și americană au aruncat 3.900 tone de explozibil, ucigând aproximativ 25.000 de civili nevinovați. Orașul era lipsit de orice formă de apărare, tunurile care fortificau orașul fiind mutate pe frontul de est cu câteva săptămâni înainte. Astfel Dresda a devenit o filă neagră a istoriei despre care nimeni nu vrea să vorbească în mod direct și despre care nu se fac filme la Hollywood, dar care este redată magistral de bătrânul Kurt. Știi… stând aici de atâta vreme și fiind nevoiți să ne imaginăm războiul, ne-am imaginat că e purtat de oameni ca noi, mai în vârstă. Am uitat că războaiele sunt purtate de copii. Când am văzut fețele acelea proaspăt rase, am avut cu adevărat un șoc. Doamne Dumnezeule…, mi-am zis, asta e Cruciada Copiilor. În apropierea lui Billy, un american se tânguia că dăduse tot afară din el, mai puțin creierul. După câteva clipe exclamă: – S-a dus și el, s-a dus și el. Creierul, adică. Americanul acela eram eu. Eu eram ăla. Autorul acestei cărți. Pe lângă pasajele cutremurătoare despre săpunul făcul din grăsimea evreilor și copiii de 15 ani trimiși pe post de carne de tun, romanul lui Vonnegut aduce în context și niște idei filosofice interesante redate prin intermediul locuitorilor planetei Tralfamadore. Spre deosebire de alte romane SF (deși Abatorul Cinci nu e în niciun caz un roman SF), extratereștrii nu sunt niște ființe malefice ce vor să cucerească lumea. Nu, ei răpesc pământeni doar din curiozitate, pentru a-i studia și a afla cât mai multe lucruri folositoare despre ei. Tralfamadorienii cred că ideea de liber arbitru este o absurditate, o tâmpenie, și sunt de părere că lucrurile se întâmplă pentru că se întâmplă, iar nimeni nu poate fi în stare să le schimbe. De aici și laitmotivul „Așa merg lucrurile”. Astfel, deși aceștia văd lumea în patru dimensiuni și cunosc exact momentul în care civilizația lor va dispărea, nu se cramponează să schimbe nimic pentru că, v-ați prins, așa merg lucrurile. Și Billy o porni din nou în timp spre grădina zoologică de pe Tralfamadore. Avea patruzeci și patru de ani și era expus sub cupola unui dom geodezic. Stătea lungit pe canapeaua care îi servise drept culcuș pe tot parcursul călătoriei sale în Cosmos. Era gol. Pe tralfamadorieni îi interesa cum arată corpul lui – în toate detaliile. Dincolo de peretele de sticlă se înghesuiau mii de tralfamadorieni, care își întindeau mâinile lor mici ca să-l poată vedea cu propriii lor ochi. De când se afla Billy pe Tralfamadore, pe Pământ se scurseseră șase luni încheiate. El se obișnuise deja cu mulțimea vizitatorilor. Abatorul Cinci este o carte de citit, de recitit și apoi de recitit încă o dată. De obicei nu prea laud cărțile pe care le citesc, dar Abatorul Cinci chiar merită orice laudă. Bine, nu e un roman ușor de citit, nu e o lectură de citit vara cu burtă la soare în timp ce-ți bei cocktail-ul pe plajă, dar e o carte ce nu trebuie ratată . Cartea poate fi cumpărată online la un preț bun de pe sau ."
3,https://blogdecititori.ro/sorgul-rosu-mo-yan-brutal-violent-dar-si-fermecator-in-acelasi-timp/,"Am auzit despre “Sorgul Roșu” că ar fi o carte extrem de dură și ți-ar trebui un stomac tare pentru a digera descrierile scârboase și extrem de detaliate. este un scriitor chinez ce a fost laureat cu Premiul Nobel pentru Literatură în urmă cu trei ani, „Sorgul Roșu” fiind romanul său de debut. La începutul lecturii eram destul de sceptic, în urmă cu puțin timp am citit , nu prea mi-a plăcut, și după primele pagini din „Sorgul Roșu” mi-am zis, Oh, nu, un alt roman de ficțiune istorică! Treaba nu a stat chiar așa fiindcă romanul lui Mo Yan e mai mult mitic decât istoric. Mo Yan nu se dă în lături de la absolut nimic atunci când vine vorba de a descrie o scenă de luptă sau execuția unui sătean, nu există limită în narațiunea sa, iar pe retina cititorului se formează cele mai grotești, scârboase și sângeroase imagini pe care și le poate imagina cineva. Tata a văzut cum cuțitul lui Sun taie ca un ferăstrău deasupra urechii unchiului. Unchiul a urlat neîncetat, ca un nebun, iar un șuvoi de urină de un galben uscat i-a țâșnit dintre picioare. Tata tremura foșnitor ca o trestie. Un soldat japonez s-a apropiat, în mâini cu o tavă albă de porțelan. S-a oprit în picioare lângă Sun, iar acesta a pus în ea urechea cărnoasă și cumsecade a unchiului. I-a retezat-o apoi și pe cealaltă și i-a pus-o tot acolo. Tata a văzut urechile săltărețe în tavă și dăngănind înăuntru. De obicei astfel de scene m-ar fi iritat, deși stomacul meu de cititor e destul de călit, însă Mo Yan nu m-a oripilat așa cum m-aș fi așteptat. Asta s-a datorat probabil și faptului că în romanului autorului chinez scenele burutale se împletesc cu poezia orientală, iar moartea și toate ororile războiului depășesc limita grotescului și ajung la un nivel aproape mitologic. În „Sorgul Roșu” se povestește despre o ambuscadă pe care soldații chinezi din provincia Gaomi o pregătesc armatei japoneze. Întregul roman este structurat în jurul acestui atac, dar structura nu este una liniară, nu se povestește doar scena bătăliei de la un cap la altul, Mo Yan întrerupând lupta după bunul său plac pentru a introduce felurite istorisiri ce-i întățșează pe Douguan, tatăl naratorului, Yu Zhan’ao, bunicul naratorului și Dai Fenglian, bunica naratorului. Nici unul dintre cele trei personaje nu își merită însă titulatura de personaj principal, adevăratul personaj al acestei scrieri fiind de fapt sorgul omniprezent și martor tăcut la toate atrocitățile și grozăviile ce se petreceau în lanurile sale. Sorgul s-a-nroșit, sorgul s-a-nroșit, de la răsărit, diavolii-au venit, de la răsărit, diavolii-au venit. Țara-i prăbușită, casa-i prăvălită. Hai, cu toți, sculați, arma apucați, pușca înșfăcați, diavolii-mpușcați, casa apărați… Pentru cei de la oraș care nu au văzut prea multe chestii la viața lor în afară de betoane și mașini (așa cum sunt și eu) sorgul este, potrivit definiției din DEX, o plantă furajeră anuală din familia gramineeior, rezistentă la secetă, cu frunze lungi, mari și cu inflorescențe în formă de panicul. Despre acțiune și personaje nu aș vrea să vorbesc prea mult fiindcă narațiunea este structurată asemenea unui basm, unul deosebit de sângeros dar și fermecător în același timp, în care cititorul ajunge să descopere treptat toate ițele poveștii, narațiunea purtându-l prin diferite momente temporale, de-a lungul lanurilor de sorg. Un mic sfat totuși: nu vă atașați prea mult de personaje. Bunicul s-a gândit că e deja luna a zecea, stă să vină iarna, iar el e bolnav și slăbit, fiul lui nu se poate ghici dacă moare sau trăiește, casa și familia i s-au prăpădit, oamenii toți au fost loviți de năpastă, au murit și Wang Guang, și De Zhi, șchiopul Guo Yang a plecat departe în alt sat, plăgile de pe picioarele femeii Liu tot scor puroi și picură sânge, orbul stă plictisit toată ziua, fetița asta, Frumușica, nu pricepe nimic. A opta trage de el, detașamentul Leng îl înghesuie, japonezii îi poartă mare dușmănie… Stătea rezemat în baston pe o movilă de la marginea lăsăturii, privind într-o parte spre cadavrele care umpleau locul și la sorgul roșu abandonat la pământ. Cartea poate fi comandată online de pe sau ."
3,http://blogdecititori.ro/tumultul-valurilor-yukio-mishima-o-poveste-clasica-de-dragoste/,"Yukio Mishima și Yasunari Kawabata sunt doi scriitori pe care mai mereu îi confund. Cei doi au trăit în aceeași perioadă, au fost buni prieteni iar stilul lor seamănă ca două picături de apă. Amândoi s-au sinucis, unul a câștigat premiul Nobel, celălalt a trebuit să se mulțumească doar cu faptul că a fost nominalizat de mai multe ori. Câteodată am impresia chiar că operele celor doi par să se completeze una pe alta și cu cât mă afund mai mult în explorarea literaturii nipone, cu atât această bănuială pare să prindă un contur real. Am citit de curând “Tumultul valurilor”, de Yukio Mishima și cred că dacă pe coperta cărții ar fi fost trecut numele lui Kawabata în locul lui Mishima, nimeni nu ar fi avut ceva de obiectat. Un adevărat poem în proză, la fel ca și , „Tumultul valurilor” e un roman ce impresionează îndeosebi prin simplitatea sa. Acțiunea se desfășoară într-un sătuc de pescari de pe izolata insulă Utijima. Având doar 1400 de locuitori, un templu șintoist și un far, insula nu oferă prea multe distracții sau oportunități. Bărbații de pe insulă nu pot decât să lucreze pe vasele pescărești, în timp ce femeilor le revin treburile casnice iar pe timp de vară acestea se scufundă în mare pentru a căuta perle. Bărbații pleacă pe mare. Se îmbarcă pe vasele lor, cu motor și pânze, și duc mărfuri dintr-un port în altul. Femeile nu-și au locul în acea lume largă. Ele fierb orezul, cară apă de la fântână, culeg alge, iar vara se scufundă în adâncurile mării. Mama lui Shinji era o scufundătoare cu experiență și înțelegea că lumea crepusculară de pe fundul mării era lumea femeilor. Casa întunecoasă chiar și în miezul zilei, durerile facerii, semiîntunericul de pe fundul mării… toate se împleteau și creau lumea, așa cum o știa ea. Shinji Kubo, un tânăr pescar de 18 ani, orfan de tată, cu o situație materială precară, se îndrăgostește de frumoasa Hatsue, fiica lui moș Teru, cel mai bogat om din sat. În jurul celor doi Yukio Mishima țese cu mare grijă o frumoasă poveste de dragoste, incredibil de pură, simplă și chiar naivă pe alocuri. Tatăl lui Hatsue nici nu vrea să audă de dragostea dintre cei doi și îi interzice fiicei sale să îl mai vadă pe Shinji. Ba chiar mai mult, întreaga comunitate, alimentată de zvonurile conform cărora dragostea lor nu ar fi pură, îi privește cu dispreț pe Shinji și Hatsue. Acțiunea din acest roman nu are nimic deosebit, nu vine cu chestii șocante, ba chiar se folosește de toate clișeele posibile și imposibile. Cu toate acestea cartea are ceva aparte și acest lucru se datorează modului în care Mishima narează întâmplările. La vederea sânilor plesnind de sănătate și atât de frumos conturați, una dintre bătrâne, nemairezistând ispitei, i-a luat în palmele ei aspre, făcând-o pe Hatsue să sară cât colo. Toată lumea a izbucnit în râs. – Bunică O-Haru, acum înțelegi ce simte un bărbat? a zis o femeie. Bătrâna și-a mângâiat sânii zbârciți, apoi a spus, cu glas pițigăiat: – Și ce? O avea ea piersicuțe verzi, da’ ale mele sunt murate și-au prins gust mult mai bun! Hatsue a râs și ea. Un fir de algă verde, transparentă, i s-a desprins din păr și a căzut pe nisip. Neavând nici măcar două sute de pagini, „Tumultul valurilor” de citește incredibil de ușor, acțiunea e liniară, fără înflorituri și dulcegării, fără replici patetice sau citate mieroase de doi bani despre dragoste și alte baliverne. Nu e una dintre acele cărți care să îți schimbe existența, dar e o lectură plăcută și relaxantă care are rolul de a-ți încânta simțurile. Cartea poate fi cumpărată online de pe sau ."
3,http://blogdecititori.ro/templul-de-aur-yukio-mishima/,"Observ cu surprindere că literatura japoneză începe să mă atragă din ce în ce mai mult pe zi ce trece; dacă în urmă cu un an n-aveam habar de niciun autor nipon, acum sunt nerăbdător să explorez cât mai mult din cultura țării Soarelui Răsare. Am început cu Haruki Murakami, am continuat cu Kenzaburo Oe și Yasunari Kawabata și, mai nou, cu . „Templul de aur” este un roman scris de Yukio Mishima, publicat în anul 1956. Ce-i deosebit de interesant la acest roman e că acțiunea pornește de la o întâmplare reală ce s-a întâmplat cu șase ani înainte de publicarea acestuia, atunci când un tânăr călugăr budist a dat foc templului Kinkahu-Ji, construit în 1397. Mishima pornește de la această întâmplare și încearcă să contureze portretul incendiatorului, scăldându-și romanul în diverse idei filosofice, care de care mai incitante și intrigante în același timp. Romanul lui Yukio Mishima îl are în prim plan pe Ashikaga Yoshimitsu – un tânăr bâlbâit, fiu al unui preot budist – un adevărat antierou de la prima până la ultima pagină. Yoshimitsu, frustrat de defectul său de vorbire, este incapabil să își iubească tatăl, își urăște mama, pe care o consideră un dușman veritabil și, de asemenea, nu reușește nici să interacționeze cu ceilalți și să-și facă prieteni. Aspectul meu exterior lăsa de dorit, dar interiorul devenea mai bogat decât al oricui. Nu era normal ca un tânăr care suferea de un handicap ireparabil să ajungă să se considere o ființă aleasă? Simțeam că mă așteaptă o misiune pe lumea aceasta, de care nici eu nu știam nimic. Copilăria lui Ashikaga Yoshimitsu este marcată de desele descrieri ale tatălui său referitoare la Templul de Aur, iar acesta, fermecat de frumusețea templului încearcă să-i insufle și fiului său aceleași simțăminte. După moartea tatălui, Yoshimitsu este trimis în grija călugărilor de la Templul de Aur. Aici cerșește atenția starețului, încercând să-i intre în grații dar este în schimb tratat cu răceală și indiferență. În timpul studiilor îl întâlnește pe diabolicul Kashiwagi – un tânăr cu handicap locomotor, fiul unui preot Zen. În sfârșit am ajuns să trăiesc aproape de tine, Templu de aur! Îmi șopteam în sinea mea și am încetat, pentru câteva clipe, să mai mătur frunzele. N-am pretenția s-o faci dintr-o dată, dar te rog, împrietenește-te cu mine și dezvăluie-mi secretul. Simt că sunt la doi pași de a-ți pătrunde frumusețea și totuși n-o pot vedea. Te rog, ajută-mă să văd adevăratul Templu de aur mai limpede decât îți văd imaginea cu ochii minții. În plus, dacă ești într-adevăr atât de frumos, încât nimic pe lumea aceasta nu se compară cu tine, atunci spune-mi de ce ești atât de frumos, de ce e necesar să fii frumos? Frumusețea templului ajunge să-l obsedeze pe Yoshimitsu, să-l macine, să-l distrugă, să-l împiedice să fie așa cum și-ar dori. La un moment dat tânărul călugăr merge la o prostituată însă imaginea Templului de Aur pe care o avea mereu în minte îl oprește de la consumarea actului. Iar Yoshimitsu realizează că are o singură șansă de a scăpa: să distrugă templul. Templul de Aur nu e deloc un roman ușor digerabil. În toată cartea nu întâlnim decât un singur personaj pozitiv, Tsurukawa, care însă joacă doar un rol episodic, restul personajelor fiind corupte din punct de vedere moral, excelând și complăcându-se în destrăbălare. Romanul lui Yukio Mishima se apropie mai mult de un tratat de filosofie decât de un roman, cel puțin aceasta este impresia cu care am rămas eu în urma lecturii. Nu se pune mai deloc accent pe acțiune, insistându-se în schimb pe gândurile și ideile filosofice ale personajelor. Dar de ce ți se pare atât de înfiorător să vezi intestine? De ce, când vedem interiorul unei ființe omenești, trebuie să ne acoperim ochii, îngroziți? De ce șochează curgerea de sânge? De ce sunt urâte intestinele unei ființe? Nu e vorba de aceeași calitate ca în cazul pielii tinere, lucioase? Cartea poate fi cumpărată de pe sau ."
3,https://blogdecititori.ro/spovedania-unui-ucigas-povestita-intr-o-noapte-joseph-roth/,"Într-o zi, pe când simțeam cum literatura contemporană cu care m-am tot preocupat în ultima perioadă tinde să mă sufoce, mi-am propus să iau o gură de oxigen și să bag ceva mai clasic pe felie. Privind spre bibliotecă cum cele patru volume din , i-am arătat limba rusului bărbos de pe cotorul cărților și am înșfăcat în schimb subțirelul roman al lui – “Spovedania unui ucigaș, povestită într-o noapte”. Acțiunea se desfășoară în cuprinsul a 150 de pagini, nu e din cale afară de solicitantă iar stilul în care e scrisă aduce aminte de sadismul cu care Dostoievski își teroriza personajele. Naratorul, care de altfel joacă un rol mai mult de decor, îl întâlnește în restaurantul Tari-Bari din Paris pe misteriosul Semion Semionovici Golubcik, un bărbat între două vârste ce a lucrat pentru poliția secretă rusă. Dornic să se destăinuiască, Golubcik le mărturisește noilor săi prieteni din birt că în urmă cu mulți ani a comis o crimă și, încurajat de curiozitatea ascultătorilor, începe să le istorisească acestora întreaga poveste. Noi toți care-l ascultam pe Golubcik simțeam ca o strângere de inimă. Ne sfiam să-l privim în ochi, astfel încât ne fixam în mod aproape stupid paharele din fața noastră. Barem de s-ar fi auzit ticăitul unui ceas! Nici gând însă! Nu ticăia nici un ceas, nu zumzăia nici o muscă și dinspre strada cufundată în noapte nu răzbătea nici un zgomot prin ruloul de fier. Eram lăsați pradă unei tăceri ucigașe. O lungă, lungă veșnicie părea să fi trecut din clipa când Golubcik își începuse povestirea. O veșnicie spun, și nu ore. Cum ceasul de perete nu mergea și cum totuși fiecare mai arunca câte o privire furișă spre el, măcar că știam că nu merge, timpul ni s-a părut dintr-o dată suprimat. Crescut în casa pădurarului Golubcik, Semion începe să bănuiască de mic că tatăl său natural ar fi de fapt prințul Krapotkin, recunoscut pentru legăturile sale amoroase și pentru numeroșii săi copii nelegitimi. Vrând să-și depășească condiția, adolescentul Semion Golubcik își abandonează mama bolnavă pentru a-l întâlni pe Krapotkin cu scopul de a-i cere acestuia să-l recunoască ca fiu. În Odessa Semion îl întâlnește pe Lakatos Jeno, un ungur venit din Budapesta, acesta învățându-l cum să procedeze pentru a-l convinge pe tatăl său natural să-l recunoască. Planul maghiarului nu se dovedește a fi prea inspirat iar tănărul Semion în loc să ajungă prinț, nimerește în arest. Apoi, în urma unui concurs de împrejurări, ajunge să lucreze pentru poliția secretă rusă ca spion, se îndrăgostește de tânără Luteția iar de aici încolo își concentrează eforturile pentru a o cuceri pe Luteția, uneltind în același timp și planuri de răzbunare împotriva prințului. Romanul e scris în spiritul realismului psihologic ce a caracterizat literatura rusă din a doua jumătate a secolului al XIX-lea, deși Roth, austriac fiind, a trăit în prima jumătate a secolului trecut. Personajul principal al cărții trece prin accese de furie, mustrări de conștiință, gânduri criminale – adică, în linii mari, aceleași frământări ce le găsim și la personajele dostoievskiene. Așa că dacă aveți chef de un roman clasic, “Spovedania unui ucigaș” se poate dovedi o lectură plăcută. Cartea poate fi cumpărată online de pe ."
3,https://blogdecititori.ro/drumul-spre-los-angeles-john-fante/,"Charles Bukowski pomenește obsesiv în scrierile sale un scriitor despre care nu știam mai nimic până de curând. Este vorba despre John Fante. Așa l-am descoperit eu pe Fante și așa cred că l-au descoperit și ceilalți cititori, prin intermediul mult mai celebrului său fan. Cea mai importantă realizare a lui Fante ar fi cică tetralogia lui Arturo Bandini: Drumul spre Los Angeles; Vise de pe Bunker Hill; O să vină și primăvara, Bandini; Întreabă praful. Bukowski spunea despre Fante că e zeul său personal și, sincer să fiu, acest lucru chiar se observă dacă e să studiem asemănările dintre cei doi autori. Nu o să intru însă în detalii pe marginea acestui aspect fiindcă am citit până acum doar o carte de Fante și nu vreau să dau grav de tot cu bota în baltă. “Drumul spre Los Angeles” ni-l prezintă pe Arturo Bandini, un adolescent ce trăiește într-un cartier de filipinezi din Los Angeles Harbor, împreună cu mama și sora sa. Chinuindu-se cu tot felul de lecturi pe care nu le înțelege, Bandini se consideră un mare geniu ce va schimba din temelii soarta omenirii. Până atunci însă mai are ceva de așteptat și este obligat să lucreze la fabrica de conserve Soyo Fish. Nu m-am angajat permanent. Doar strâng material pentru o carte despre industria piscicolă din California. Mă numesc Bandini, scriitorul Bandini. Slujba asta e doar ceva pasager. Cât despre salariu, cred că-l voi dona unei asociații de binefacere, Armata Salvării sau așa ceva… Nihilist până în măduva oaselor, Bandini își terorizează mama și sora, care erau extrem de credincioase, ironizându-le și batjocorindu-le ori de câte ori avea ocazia. Nefiind capabil să lege relații de prietenie cu cei de seama sa, considerându-i pe toți inferiori, Bandini se izolează în propria sa lume, tovarăși fiindu-i Schopenhauer și Nietzsche. Ca mai toți adolescenții care citesc două-trei cărți, Bandini visează să devină și el un mare scriitor și începe să lucreze la cartea sa de debut – Povestea cuceririlor lui Arturo Bandini prin lumea întreagă. În timp ce lucrează la opera ce va schimba o dată pentru totdeauna fața literaturii, Bandini este totuși obligat să lucreze o bună parte a zilei la fabrica de conserve, întreaga familie depinzând de banii săi. Uram groaznic fabrica de conserve, și când eram treaz, și în visele mele, pentru că puțeam în permanență a pește. Nu puteam scăpa nicicum de acea duhoare de cal mort putrezind la marginea drumului. Mă urmărea pe străzi, se furișa pe lângă mine în clădirile în care intram, se strecura în patul meu seara, când mă culcam, mă acoperea ca o pătură, din cap până-n vârfurile degetelor de la picioare. Iar în vise îmi apăreau pești, pești, pești, trupuri zvelte de macrou țâșnind ca săgețile într-un bazin cu apă neagră, în vreme ce eu atârnam spânzurat de-un picior, iar cineva mă scufunda încet-încet în apă. Simțeam duhoarea în mâncare și în haine, până și pasta de dinți puțea a pește. Char dacă acțiunea nu este una incredibil de complicată, fiind în mare parte previzibilă, mie mi-a plăcut la nebunie stilul lui Fante. Mi s-a părut mai comic și mai elaborat decât al lui Bukowski, acesta din urmă fiind ceva mai sincer și mai serios. Nu puține au fost momentele când am râs cu poftă de sărmanul Arturo Bandini. Spre exemplu, la un moment dat Bandini urmărește o femeie de 30 de ani pe stradă, culege de pe jos chibritul pe jumătate ars pe care l-a aruncat aceasta; îl bagă în gură și îl molfăie, botezându-l Henrietta. Chibritule, i-am spus, te iubesc! Numele tău fi-va Henrietta! Te iubesc cu trup și suflet. L-am băgat în gură și am început să-l molfăi. Partea carbonizată avea un gust delicat, de pin dulce-amărui, suculent și fărâmicios. Delicios, înălțător! Tocmai chibritul pe care îl ținuseră degetele ei! Henrietta. Cel mai bun chibrit pe care l-am mâncat în viața mea, doamnă! Dați-mi voie să vă felicit! Arturo Bandini mi-a adus aminte de , dar Fante și-a zugrăvit personajul principal folosind elemente mult mai dure, Bandini fiind un entierou, simpatic ce-i drept, dar imposibil de iubit. Pe mine John Fante m-a convins să explorez și celelalte trei cărți și abia aștept să mă întâlnesc din nou cu șugubățul de Bandini. Ah, și fie ca Bukowski, indiferent prin ce lumi și dimensiuni s-ar afla el acum, să primească o găleată de bere și un butoi de whisky pentru că ni l-a redat pe Fante."
3,https://blogdecititori.ro/clopotul-de-sticla-sylvia-plath/,"Despre romanul „Clopotul de sticlă” am auzit că a fost comparat în multe rânduri cu . Despre Sylvia Plath știam doar că a scris ceva poezii și că s-a sinucis. Așa că am devenit curios și mi-am zis că a venit timpul să citesc singurul roman pe care l-a scris. „Clopotul de sticlă” a văzut lumina tiparului în 1963, fiind publicat sub pseudonimul Victoria Lucas. Conținând numeroase referințe autobiografice, tema centrală a romanului este depresia. Și nu vorbim aici despre o simplă depresie de adolescentă rănită din dragoste, ci de o stare depresivă acută cu tendințe sinuicidale. Acțiunea din “Clopotul de sticlă” se învârte în jurul lui Esther Greenwood – o tânără de 19 ani ce a obținut o bursă de o lună de zile la o celebră publicație de modă din New York. Având aspirații și idealuri mai înalte, Esther nu se simte deloc în pielea ei în New York, încercările sale de a se integra în diferite cercuri fiind sortite eșecului. După o experiență traumatizantă cu un tip care o face să muște din pământ la prima întâlnire, Esther se întoarce acasă. Aici află că nu a fost primită la cursul de scriere creativă în care-și punea mari speranțe iar acest prim eșec o bulversează total. Cu o clipă înainte de a mă apuca să-mi spăl cele două linii diagonale de sânge uscat care-mi însemnau obrajii, am simțit că nu vreau s-o fac. Păreau înduioșătoare și destul de spectaculoase și m-am gândit să le car după mine, ca pe moaștele unui iubit mort, până se ștergeau de la sine. Esther Greenwood are șansa unei vieți normale. Căsătoria ei cu Buddy Willard, un student la medicină, este aproape aranjată, însă perspectiva unei vieți banale nu o atrage cu nimic pe Esther. O terorizează mai ales faptul că este virgină, în timp ce iubitul ei, Buddy, nu s-a sfiit să aibă relații intime cu alte femei. Așa că am început să mă gândesc că poate era adevărat că atunci când te căsătoreai și aveai copii era de parcă ți-ar fi fost spălat creierul și după aceea umblai amorțit ca un sclav dintr-un stat izolat, totalitar. Dacă în prima jumătate a cărții Esther e doar o tânără antisocială, în cea de-a doua parte surprindem o altă față a personajului. Puternic deprimată de eșecul suferit, Esther se gândește tot mai des la sinucidere. Ședințele la psihiatru nu o ajută deloc ci, chiar mai mult, terapia cu șocuri electrice contribuie și mai mult la agravarea stării sale. În dimineața aceea încercasem să mă spânzur. Luasem cordonul de mătase de la halatul galben al mamei mele de îndată ce aceasta plecase la serviciu și, în penumbra chihlimbarie a dormitorului, îl răsucisem într-un mod care aluneca în sus și în jos. Mi-a luat destul de mult timp să fac asta, pentru că n-aveam talent la noduri și habar n-aveam să fac unul ca lumea. “Clopotul de sticlă” mi-a plăcut în primul rând grație asemănărilor cu . În ambele scrieri avem de-a face cu tineri antisociali, incapabili să se adapteze normelor societății, fiind pe punctul de a claca. Doar că romanul lui Salinger e mult mai soft, sau cel puțin așa mi s-a părut mie, pe când Sylvia Plath e mult mai tristă. Aproape hardcore. Totuși, pe lângă subiectul ales de Sylvia Plath, teribil de mult mi-a plăcut stilul acesteia. Fiecare frază are o muzicalitate aparte, asemeni unui poem. Ironia, umorul și descrierile sumbre m-au încântat teribil și, având în vedere că nu am mai citit absolut nimic de Sylvia Plath până acum, sunt extrem de curios de cum sună poeziile sale. De obicei, după o borală ca lumea te simți imediat mai bine. Ne-am îmbrățișat și apoi ne-am luat rămas-bun și ne-am îndreptat spre capete diferite ale coridorului ca să ne întindem în propriile camere. Nimic nu se compară cu borâtul împreună atunci când e să-ți faci un prieten apropiat. Odată, într-o noapte fierbinte de vară, îmi petrecusem o oră sărutând un student de la Yale, păros, cu siluetă de maimuță, pentru că îmi era milă de el, așa era de urât. Când am terminat, mi-a spus: – Te-am clasat, păpusă. La patruzeci de ani o să fii o mironosiță. Construcția clopotul de sticlă se referă la depresia personajului principal. Personaj principal care, așa cum am arătat și mai sus, conține multe referințe autobiografice. Sylvia Plath a suferit o depresie asemănătoare pe când avea 21 de ani și a încercat să se sinucidă, înghițind un pumn de pastile și ascunzându-se apoi în beciul casei. A fost găsită trei zile mai târziu, iar următoarele șase luni și le-a petrecut într-o clinică de psihiatrie. Știam că ar trebui să-i fiu recunoscătoare doamnei Guinea, dar eu nu simțeam nimic. Dacă doamna Guinea mi-ar fi dat un bilet spre Europa sau un voiaj pe mare, în jurul pământului, pentru mine n-ar fi fost cu absolut nimic diferit, pentru că, oriunde m-aș fi aflat – pe puntea unui vas sau la o cafenea în Paris sau în Bangkok -, aș fi stat sub același clopot de sticlă, fierbând în propriul meu aer stătut. Sylvia Plath s-a sinucis în 1963, la vârsta de doar 30 de ani. Clopotul de sticlă fusese publicat cu doar câteva luni înainte și, la început, nu se bucurase de o atenție prea mare din partea criticilor. Cartea poate fi comandată online de pe sau ."
3,https://blogdecititori.ro/pisica-neagra-edgar-allan-poe/,"M-am apucat să îl citesc pe Poe foarte târziu. Știam că va veni odată și odată momentul când voi face cunoștință cu drogatul din Baltimore, însă am tot amânat acest moment. Prin 2012 am vazut un film prost, The Raven parcă, iar a doua zi eram deja în librăria din centrul orașului. Ghinionul lui Poe a fost ca cea mai ieftină carte a domniei sale costa 54 de lei iar eu am avut inspirația, a se citi “zgârcenia”, de a pleca de acasă doar cu o bancnotă pe care era zugrăvit chipul tovarășului aviator Vlaicu. Așa că mi-am luat două cărți fantomă, care zac și acum printr-un ungher al odăii, neștiute și nerăsfoite de nimeni. Cred că a mai trecut apoi încă jumate de an până când am comandat de pe net prima carte de Poe. Nu am citit niciun rând de critică înainte să îl iau la frunzărit pe domnul Edgar Allan pentru că vreau să am o părere proprie despre un anumit autor, fără să fiu influențat de cine știe ce mare critic ce își dă cu părerea despre toți scriitorii posibili și imposibili după o sticlă de vin. Din ce auzisem de prin vecini (e o glumă, niciun vecin nu citește Poe, probabil nici nu au auzit de el) credeam că cioara asta americănească e un fel de Baudelaire. Sau Bacovia, mă rog. Dar nu mă gândeam că o să îmi bag capul în gheață după nici zece pagini. Poate că a fost și vina mea că am început explorarea lui nea Allan cu Misterul lui Marie Roget. Mi-a luat două zile să termin cele 50 de pagini și apoi încă o săptămână să pun cap la cap toate detaliile și să înțeleg și eu care-i treaba cu detectivul Dupin sau cu biata Marie Roget. Nu o să intru în detalii cu această povestire, nu că nu aș vrea, dar mi-e absolut imposibil să îmi mai aduc aminte ce Dumnezeu s-a întâmplat acolo. Nici la cinci minute după ce am terminat de citit Marie Roget nu mai știam mare lucru. O povestire care mi-a placut a fost Pisica neagră, în care Poe ne face cunoștință cu un motan foarte drăgălaș, pe nume Pluto. Povestirea este scrisă la persoana I-a, naratorul nu are niciun nume, ca de obicei, iar in primele rânduri domnul narator ne tot povestește cât de mult iubește el animalele. Apoi, după ce nevastă-sa i-a procurat un motănel negru începe să descopere treptat că nu îi mai plac așa de mult animalele. Motiv suficient ca să îi scoată un ochi din orbită. Da, știu, personajul principal s-ar fi apucat de băut iar în momentul comiterii faptei era sub influența licorii lui Bachus, dar acestea sunt mici detalii. Important este că omulețul nostru început să urască animalele după ce a primit în dar o pisică de la soția lui. E o conincidență? Da, ar putea fi. Cert e însă că apoi Poe încearca să ne aburească cu tot felul de simbolisme, cum ar fi numele motanului, culoarea acestuia și tot felul de simboluri. L-am prins; când, speriat de violența mea, îmi făcu cu dinții o rană ușoară la mână. Pe dată m-a cuprins o furie drăcească. Nu mai știam de mine. Sufletul meu originar părea să-și fi luat dintr-o dată zborul din trupul meu; și o răutate mai ceva decât diavolească, alimentată de gin, îmi scutura fiecare fibră a corpului. Din buzunarul jiletcii am scos un briceag, l-am deschis, am apucat biata creatură de beregată și cu premeditare i-am scos un ochi din orbită! Roșesc, ard, mă cutremur, când aștern pe hârtie această condamnabilă atrocitate. (Pisica neagră – Edgar Allan Poe) În cele ce urmeaza naratorul își ia inima în dinți și duce la îndeplinire fapta pe care orice bărbat însurat și-a dorit-o la un moment dat cel puțin odată în viață, măcar pentru două secunde inconștiente, atunci când vine flămând de la muncă și găsește în frigider doar două felii de salam uscat. Gata, nu mai zic nimic din această povestire că oricum e scurtă și nu vreau apoi să fiu pândit și amenințat cu moartea că am băgat spoilere. De la Poe mi-au plăcut și alte povestiri precum Cărăbușul de aur, Ochelarii, Îngropat de viu, dar toate acestea le voi diseca într-un articol viitor, dacă voi avea chef, bineînțeles."
3,https://blogdecititori.ro/idiotul-lui-dostoievki-romanul-care-mi-provocat-doua-noptii-de-insomnii/,"Aveam, cred, în jur de 20 de ani când am citit Idiotul de . Până la acel moment mai citisem din zestrea celebrului scriitor rus doar . Țin minte că Idiotul a avut un impact deosebit asupra mea, ultimele pagini m-au șocat atât de tare încât în primele două nopți de la lectura romanului nu am reușit să dorm deloc; mă zvârcoleam haotic prin pat, eram incredibil de agitat și mă plimbam în toiul nopții prin cameră, în beznă, încercând să pun cap la cap elementele din cartea pe care tocmai o terminasem de citit. Prințul Mîșkin e personajul principal al romanului lui Dostoievski și e considerat drept un idiot de către ceilalți participanți la acțiune din cauza bolii sale (epilepsia fiind asemănată în acele vremuri cu idioțenia). În ciuda acestei însușiri prințul Mîșkin e cel mai naiv, bun și inocent personaj din romanul lui Dostoievski și chiar, m-aș încumeta eu să afirm, din întreaga literatură. Scriitorul rus a reușit să-și creioneze personajul într-un mod incredibil. Plus că a folosit o tehnică diferită în schițarea trăsăturilor prințului Mîșkin. Daca în celelalte romane ale sale Dostoievski se folosește de zbuciumul interior al personajelor pentru a le descrie, Lev Nikolaevici Mîșkin este caracterizat doar din prisma celorlalte personaje, pe baza relațiilor pe care le stabilește cu acestea. Mie, personal, mi s-a părut că Dostoievski s-a folosit de boala lui Mîșkin doar pentru a realiza o metaforă și a lovi în moravurile epocii sale. De fapt nu prințul este cel bolnav ci întreaga societate, și tocmai din acest motiv încercarea lui de a se integra în mijlocul ei este sortită eșecului. Oamenii nu vor în preajma lor un om curat și incoruptibil, nu vor un Mesia iar ori de câte ori vor avea de-a face cu un asemenea individ nu vor ezita să-l linșeze – acesta mi s-a părut a fi, în linii mari, mesajul pe care a dorit să ni-l transmită Dostoievski. Ce chip extraordinar!, răspunse prințul, și sunt convins că nici soarta ei nu este din cele mai banale. E plină de voioșie și totuși se vede că a suferit mult, nu-i așa? O trădează ochii și, uite, pomeții aceștia delicat conturați, aceste două punctulețe sub ochi, la curmătura obrajlor. E plină de mândrie; ba și de orgoliu, poate; dar n-aș ști să spun dacă e bună sau rea la suflet. Ah, ce mult aș vrea să fie bună! Atunci totul ar fi salvat! Idiotul e un roman complicat. Personajele, numeroase la număr, sunt extrem de complexe iar acțiunea romanului, deși curge lent până la un moment dat, este presărată de o grămadă de idei filosofice și sociale la care însă nu se încearcă găsirea unui răspuns, ci acestea rămân suspendate oarecum în aer. Poate că de aceea mi-au trebuit două nopți albe pentru a descifra romanul scriitorului rus. Printre bolnavii aflați în tratament la profesorul meu, am cunoscut un om care a stat întemnițat doisprezece ani; avea crize dese, iar când era prea surescitat plângea, o dată a încercat chiar să se sinucidă. Omul acesta mi-a povestit viața lui din închisoare. Era foarte tristă, dar, vă asigur, nu și viață de nimica. Toate impresiile lui se reduceau la prietenia cu un păianjen și la un copăcel ce-i creștea sub fereastră. Una dintre cele mai interesante scene din tot romanul este relatarea, prin glasul prințului Mîșkin, trărilor unui condamnat la moarte care trece de la supliciul infernal al apropierii sfârșitului la bucuria prilejuită de grațierea sa. Această secvență are un simbolism aparte întrucât și Dostoievski a trecut printr-o experiență asemănătoare atunci când a fost condamnat la moarte în 1849. Ești cam epileptic, observă Aleksandra; dumneata, prințe, ai vrut, probabil, să demonstrezi că nici clipita cea mai scurtă nu trebuie disprețuită, iar uneori cinci minute valorează mai mult decât o comoară. Toate acestea sunt cât de poate de lăudabile, dar, dacă-mi dai voie, o dată ce prietenului dumitale care ți-a povestit toate aceste grozăvii… i s-a comutat pedeapsa, prin urmare i s-a acordat această viață infinită. Ei bine, ce-a făcut el apoi cu această bogăție a lui? A trăit calculând fiecare clipă? Asupra acțiunii din Idiotul nu vreau sa insist deloc. Mă tem că aș strica plăcerea cititorului de a-l descoperi singur pe Lev Nikolaevici Mîșkin iar la o asemenea crimă oribilă nu vreau să iau parte. Cartea poate fi cumpărată de la sau ."
3,http://blogdecititori.ro/neverland-radu-gavan/,"Am citit acum aproape un an , romanul de debut al lui și nu am putut să nu remarc forța incredibilă a autorului și modul său brutal de a disloca din două-trei cuvinte orice prejudecată sau sentiment superficial, așa că acum câteva luni, când am auzit că a fost tipărit și cel de-al doilea roman, am fost foarte curios să văd cum a evoluat scriitura lui Radu. Spre deosebire de Exorcizat (promit să nu fac prea multe comparații cu acest roman dar presimt că o să-mi încalc de mai multe ori cuvântul) în Neverland întâlnim un limbaj mult mai soft, deși pe alocuri stilul incisiv nu face concesii, având rolul de stârni fiori chiar și cititorilor greu încercați care nu se lasă impresionați cu una, cu două. Neverland ni-l scoate în prim plan pe Anton, un profesor de literatură de la o universitate particulară ce încearcă cu supraviețuiască împreuna cu fetița sa într-un cartier rău-famat din București, alături de bețivi, boschetari și interlopi (aici, sincer să fiu, mi se pare puțin forțată alăturarea pentru că, din câte știu, profesorii universitari o duc destul de bine, mai ales cei care se prefac că predau pe la Spiru Haret sau nu mai știu care universități no-name). Mânat de dorința de a-i asigura fiicei sale un viitor cât mai bun, Anton începe să se gândească și la alte oportunități de a câștiga bani. Iar iepurele a sărit fix de unde nu se aștepta fiindcă Luis Porcu’ (unul dintre marii interlopi ai cartierului) avea nevoie de un profesor de literatură care să-l învețe pe fii-su cum să devină scriitor. Să vezi șmecherie, un fiu de interlop stă în casă și citește în loc să le spargă dinții celorlalți băieți, visându-se mare scriitor. Anton acceptă sluba și devine mentorul puiului de interlop. Afară plouă și eu stau în fața geamului bătut de stropii mărunți. Privesc spre o casă mare, albă. Vila lui Luis. De când mi-a povestit Robert despre el, am început să îl urmăresc. În fiecare dimineață poarta uriașă se dă în lături și o limuzină neagră alunecă încet prin fața privirilor mele. Nu știu de ce am început să supraveghez casa, știu doar că în fiecare dimineață mă trezesc cu zece minute mai devreme și stau în fața ferestrei, mut, urmărind fiecare mișcare. Doar că tânărul scriitor aspirant nu e vreun Nabokov al zilelor noastre, nici măcar nu a auzit de el, ci e doar un puștan care a citit și el două-trei cărți de Stephen King și gata, se visează mare mahăr printre scriitori (ca să mă exprim și eu în stilul băieților din cartier). Anton își dă seama imediat că odrasla lui Luis nu are niciun talent, dar tace mâlc fiindcă din orele de meditație veneau bani frumoși și îl încurajează pe băiat să nu se lase de scris. Iar de aici, bineînțeles, se vor naște complicații pentru că interlopii se ghidează după o singură vorbă de duh: „pumnii mei minte nu are”. Neverland pendulează între două planuri narative ce nu sunt strict delimitate, unul înfățișându-ni-l pe Anton, în vreme ce al doilea plan narativ ne aduce în atenție povestea unui băiețel de șapte ani, abuzat, care, neavând prieteni, se atașează de câinele său. Mă uitam la fetița mea și-mi spuneam – „La dracu’! Nu-mi pasă! La dracu’ cu toate!” Cât de nenorocit puteam fi? Mă uitam la copilul meu și, pentru o clipă, nu-mi mai păsa. După ce a plecat Magda, tot ce simțeam era vinovăție, o greutate copleșitoare ce-mi zdrobea pieptul, îmi strângea tâmplele până când ajungeam în pragul leșinului și, oricât aș fi căutat, nu găseam nimic ce să pun între mine și acele remușcări nemiloase. Am citit Neverland dintr-o suflare, în timpul unei interminabile călătorii cu CFR-ul și țin minte că la jumătatea lecturii am închis cartea preț de câteva secunde, entuziasmat, și mi-am spus că romanul ăsta chiar le zice cum trebuie. Din păcate însă, ce-a doua doua jumătate a cărții nu mi-a mai stârnit aceleași sentimente. Mi s-a părut că acțiunea a alunecat brusc în clișee banale, apropiindu-se mult prea repede de un final previzibil. Trebuie să remarc însă că Radu Găvan și-a mai cizelat puțin stilul, făcând progrese vizibile în această direcție. Și bineînțeles că mi-au atras atenția și referințele din folclorul românesc, deși acestea sunt mai mult de decor, neinfiltrându-se puternic în narațiune, deși mi-ar fi plăcut dacă s-ar fi întâmplat așa. Cartea lui Radu Găvan, Neverland, ."
3,https://blogdecititori.ro/povestea-tarfelor-mele-triste-gabriel-garcia-marquez/,"Prin liceu am văzut pe banca unor colege o carte a cărei titlu m-a amuzat. Era vorba despre “Povestea târfelor mele triste”, de Gabriel Garcia Marquez. Țin minte că am râs ceva pe seama respectivelor colege, iar acum, în timp ce lecturam cartea cu pricina, am încercat să îmi imaginez zâmbetul pe care l-ar schița fețele lor dacă ar descoperi că m-am țicnit într-un asemenea hal încât să citesc cărți semnate de autori sud-americani. Primul lucru care m-a deranjat la această carte e titlul. Și nu din cauză că aș fi vreun tip cu capul în butoi care își îndeasă mâinile-n urechi când aude vreun cuvânt mai deocheat ci pentru că mă enervează titlurile comerciale. Iar “Povestea târfelor mele triste” e un titlu foarte comercial. Iar dacă mai pui pe lângă acest titlu și numele lui Gabriel Garcia Marquez deja creezi isterie în rândul telenovelistelor ce plâng cu perna-n brațe în timpul difuzării serialelor de pe Acasă TV. Am descoperit că nu sunt disciplinat din virtute, ci ca reacție împotriva neglijenței mele; că par generos pentru a-mi masca micimea de suflet, că exagerez cu prudența din neîncredere, că sunt tolerant ca să nu mă las pradă acceselor de furie pe care abia mi le stăpânesc, că sunt punctual numai ca să nu se afle cât de puțin mă interesează timpul altora. Mie mi s-a părut că Marquez și-a propus doar să șocheze prin această carte. A șocat cu titlul și apoi cu acțiunea romanului. Acțiune care îl are în prim-plan pe un moșneag de 90 de ani ce își dorește să-și facă cadou o virgină. În timp ce întorceam paginile cărții mă gândeam serios la ce-ar putea face un moș la 90 de ani cu o virgină. Probabil să joace șah. Sau table. Însă moșul lui Marquez nu știe să joace șah sau table, ci aranjează o întâlnire cu o fătucă de 14 ani. Ghinionul moșului (sau norocul, dacă e să mă întrebați pe mine) e că fătuca respectivă doarme buștean iar moșulică nu face decât să o admire toată noaptea. Și o admiră mai multe nopți până când se îndrăgostește de fetișcană. Până în acel moment moșul cică a fost incapabil să guste dintr-o dragoste adevărată, fiind preocupat să plătească 500 de femei în schimbul plăcerilor carnale. Și apoi, ce să vezi? Moșul cel rău și insensibil se îndrăgostește nebunește de fetișcana de 14 ani. Doar trei rânduri mi-au plăcut din toată cartea, . Și care e concluzia cărții? Că dragostea nu cunoaște limite și nu e niciodată prea târziu să îți întâlnești dragostea adevărată? Vai, dar cât de frumos și profund! Dați-i tipului ăstuia o prăjitură, vă rog eu, iar mie să-mi împrumute cineva o batistă că mi s-au împodobit ochii cu lacrimi. Cartea poate fi cumpărată online de pe sau ."
3,https://blogdecititori.ro/dorian-gray-si-al-sau-portret-recenzie/,"Portretul lui Dorian Gray e o carte pe care am citit-o pentru că nu aveam chef să mă uit la film. Și bineînțeles pentru că Oscar Wilde e irlandez. Dar asta e altă socoteală, așa că haideți să trecem la lucruri mai puțin serioase, cum ar fi, de exemplu, să discutăm pe marginea romanului. Cartea începe cu o discuție între lordul Henry Wotton și pictorul Basil Hallward . Acesta din urma lucra la portretul unui tânăr foarte chipeș și, pe măsură ce se apropia de finalizarea picturii, devine tot mai conștient de frumusețea portretului. Și ca să nu mai lungim vorba, tânărul din portret este, așa cum probabil v-ați prins deja, Dorian Gray. După ce portretul e gata și Dorian Gray vede munca prietenului său Basil, are parte de un moment de inspirație absolut genială. Dorian Gray conștientizează faptul că vă îmbătrâni în timp ce portretul său vă rămâne veșnic tânăr. Mda, profundă cugetare, n-am ce zice. Ce trist e! O să îmbătrânesc, o să devin oribil și îngrozitor. Însă portretul acesta o să rămână de-a pururi tânăr. N-o să fie nicicând mai bătrân decât în această zi de iunie… Ah, ce bine ar fi dacă lucrurile ar sta invers! Dacă s-ar putea ca eu să rămân veșnic tânăr, iar portretul să fie cel care să îmbătrânească! Pentru asta… pentru asta… aș da totul!Da, nu e nimic pe lumea asta pe care să nu-l dau în schimbul acestei minuni. Mi-aș da și sufletul pentru asta! Oscar Wilde decide însă să se joace puțin cu mințile cititorilor săi și inversează puțin procesul. Adică Dorian Gray nu va mai îmbătrâni, toate ridurile și celelalte semne ale trecerii timpului urmând să fie transpuse doar pe pânza tabloului. Ideea centrală pe care Oscar Wilde o redă în acest roman este cel puțin incitantă, și anume că orice faptă pe care o facem, reprobabilă sau mai puțin reprobabilă, se imprimă cu ușurință pe chipul nostru. Și astfel trăsăturile unei persoane ajung să reprezinte suma faptelor comise de aceasta. Imediat ce zări, în lumina slabă, chipul hidos care rânjea la el, de pe buzele pictorului se înălță un strigăt de oroare. Ceva din expresia imaginii aceleia îl umplea de dezgust și ură. Dumnezeule mare! Se uita chiar la chipul lui Dorian Gray! Oroarea aceea, indiferent de natura ei, nu stricase încă de tot frumusețea aceea minunată. În părul rărit se mai vedea o nuanță aurie, iar gura senzuală își păstra ceva din stacojiul original. Ochii abrutizați păstraseră ceva din drăgălășenia albastrului lor, iar nările și gâtul frumos modelate nu-și pierduseră cu desăvârșire contururile nobile. Da, era chiar Dorian. Dar cine pictase tabloul acela? Despre firul narativ din “Portretul lui Dorian Gray” nu voi mai dezvălui nimic fiindcă ideea ce stă la baza acestui roman este cea mai importantă și nu telenovela. Într-un final însă acțiunea romanului și ideile filosofice expuse în filele acestuia se încheagă de minune și dacă după ce vei termina lectura acestui roman te vei gândi la cât costă ultimul model de Peugeot, atunci îți meriți soarta pe deplin și ar trebui să incluzi în lista de lecturi viitoare și „Fram, ursul polar”."
3,https://blogdecititori.ro/conjuratia-imbecililor-john-kennedy-toole/,"Conjuraţia imbecililor este un roman vesel cu o istorie tragică. Autorul, , s-a sinucis la vârsta de 31 de ani din cauza unei depresii după ce romanul său a fost respins de mai mulţi editori. Graţie eforturilor mamei sale, care a avut o puternică influenţă asupra vieţii scriitorului, ţinându-l din scurt, romanul a fost publicat în 1980, devenind un adevărat fenomen, John Kennedy Toole câştigând postum premiul Pulitzer. Acţiunea romanului gravitează în jurul lui Ignatius J. Reilly, un grăsan de vreo 30 de ani şi o sută şi ceva de kile ce trăieşte împreună cu mama sa alcoolică, Irene Reilly, şi refuză să îşi caute un loc de muncă, alegând în schimb să îşi umple timpul lucrând la un “rechizitoriu monumental împotriva societăţii”. Deşi e ipohondru, veşnic murdar şi din cale afară de leneş, Ignatius are cunoştinţe temeinice de filosofie şi istorie, fiind pasionat de epoca medievală. Nutreşte un dispreţ total faţă de societatea contemporană, nefiind deranjat prea mult de faptul că ceilalţi îl consideră un inadaptat. – Ignatius, ce-i cu gunoiul ăsta de pe jos? – Ceea ce vezi este viziunea mea despre lume. Va trebui să fie încorporată într-un tot, așa că ai grijă pe unde calci. – Și cu toate jaluzelele trase? Ignatius, afară-i încă lumină. – Existența mea nu-i lipsită de elemente proustiene, spuse Ignatius din patul în care se reîntorsese în grabă. Vai, stomacul meu! – Și miroase aici, de te trăsnește. – Păi la ce altceva poți să te aștepți? Trupul omenesc, când este închis, produce anumite mirosuri pe care noi tindem să le uităm în această epocă a deodorantelor și a altor perversiuni. De altfel, eu găsesc atmosfera acestei încăperi destul de reconfortrantă. Schiller avea nevoie să simtă miros de mere putrede în birou, ca să poată scrie. Am și eu nevoile mele. Poate îți amintești că Mark Twain prefera să stea culcat pe spate în pat, ca să compună acele eseuri și lucrări destul de depășite și plictisitoare pe care cercetătorii contemporani încearcă să le prezinte ca fiind pline de înțeles. În urma unui eveniment nefericit, Ignatius este obligat să îşi caute o slujbă şi astfel ajunge să lucreze ca registrator la Levy Pants. Aici intră în contact cu alte personaje bizare precum domnişoara Trixie, o secretară septuagenară ce încearcă în zadar să se pensioneze, fiind ţinută cu forţa în firmă de către soţia patronului. Deşi se remarcă ca un angajat model, Ignatius pregăteşte o revoltă a muncitorilor, gest pentru care îşi pierde locul de muncă. În cele din urmă devine vânzător ambulant de hot dog, el însuşi fiind şi cel mai mare client al său, neputându-se să se abţină să nu îşi înfigă constant colţii în crenvurştii pe care ar fi trebuit să-i vândă. Ignatius e cu siguranţă cel mai complex personaj al romanului, dar nici celelalte personaje imbecile nu sunt cu mult mai prejos, fiindcă altfel nu am fi avut de-a face cu o conjuraţie a imbecililor. Darlene e o blondă ce lucreză într-o bar jegos, meseria ei fiind de a convinge clienţii să consume cât mai mult. Nemulţumită de condiţia ei, visează să devină stripteuză şi din acest motiv îşi antrenează papagalul să o dezbrace. Agentul de stradă Mancuso încearcă zadarnic să aresteze pe cineva şi este obligat de şefii săi să umble deghizat şi să se ascundă în toaleta unei autogări pentru a prinde “temuţii infractori” ai oraşului. Iar Myrna Minkoff, fosta iubită a lui Ignatius e o revoluţionară anarhistă ce crede că sexul e răspunsul universal al tuturor problemelor. Acum părea gata să leșine din cauza amețelii provocate de răceală. Își sprijini o clipă capul de peretele cabinei și închise ochii. Pete roșii și albastre îi pluteau în dreptul pleoapelor. Trebuia să captureze pe cineva suspect și să scape de statul în toaletă, înainte ca frigurile să i se înrăutățească în așa măsură, încât să fie nevoie ca sergentul însuși să-l aducă și să-l scoată din closetul acela în fiecare zi. Sperase întotdeauna să se umple de glorie în poliție, dar ce glorie era să mori de pneumonie în toaleta unei autogări? Până și rudele lui ar râde! Și ce vor povesti copiii lui prietenilor de la școală? Iniţial am crezut că lectura acestui roman va fi facilă, dar nu a fost deloc aşa. Conjuraţia imbecililor abundă în umor şi te face să râzi cu gura până la urechi, dar în acelaşi timp te şi întristează profund prin dramatismul său. Stilul lui Toole e ciudat; nu am mai citit până acum nicio carte asemănătoare şi poate că de aceea mi-a luat ceva timp până să o diger. Şi chiar dacă au trecut câteva săptămâni bune de la lectura romanului, încă mă mai gândesc la oribila şapcă de vânătoare a lui Ignatius şi la tragicul destin al autorului. Cartea poate fi comandată online de pe ."
3,http://blogdecititori.ro/jocul-lui-de-niro-rawi-hage-zeci-de-mii-de-bombe/,"Am auzit de Jocul lui De Niro de la scriitorul Radu Găvan, care afirmase în nu știu ce interviu că romanul de debut al lui este una dintre cărțile sale preferate. Pentru că citisem anterior două cărți de-ale lui Găvan, și , bănuiam oarecum stilul acestui roman, dar, sincer să fiu, nu credeam că o să întâlnesc o scriitură atât de puternică. Rawi Hage este un scriitor născut în Beirut ce a trăit în mijlocul Războiului Civil din Liban. În 1992 s-a stabilit în Canada, debutând în anul 2006 cu Jocul lui De Niro, roman ce a fost tradus în peste 30 de limbi, câștigând mai multe premii internaționale. Ne aflăm în Beirut, în plin război civil, acțiunea romanului fiind redată din perspectiva lui Bassam Al-Aleyad – un tânăr orfan de tată ce își câștiga existența lucrând ca macaragiu în port. Împreună cu George (De Niro), Bassam încearcă să păcălească moartea, sperând într-un viitor în care să nu mai fie nevoit țigări cu ajutorul pistolului. Visele nu devin însă realitate cu una cu alta, mai ales în Beirutul sfârtecat de război, motiv pentru care cei doi se implică într-o afacere periculoasă, dar aparent extrem de bănoasă. Zeci de mii de bombe căzuseră, așteptam să apară moartea, să-și ia cu polonicul porția zilnică din oala cu trupuri și sânge. Mergeam pe stradă sub bombele care cădeau. Străzile erau goale. Mergeam deasupra ființelor umane ascunse în adăposturi, ca șobolanii. Treceam pe lângă fotografiile unor tineri morți, lipite pe stâlpi de electricitate, pe porțile caselor, înrămate în locuri de pomenire improvizate. Printre cele zeci de mii de bombe, viața încearcă să-și desfășoare cursul normal. Bassam se îndrăgostește de Rana, o vecină extrem de frumoasă, dar aceasta nu se lasă înduplecată cu una cu două să renunțe la virginitate. Frustrat, singur într-o ruină în care pentru promisiunea unei singure zile în siguranță oricine ar fi trădat pe orice, Bassam se află într-o criză existențială și se gândește tot mai mult la varianta emigrării. Romanul lui Rawi Hage este de o violență ieșită din comun. Atrocitățile războiului sunt redate într-un mod foarte plastic și cinematrografic, fără prea multe menajamente sau avertismente în prealabil. Am lovit-o cu patul puștii, am dat în ea, am tot dat, uite așa (și George tocă aerul cu pistolul). Și sângele i-a țâșnit din cap ca dintr-un robinet. M-a împroșcat pe pantaloni. Bântuiam pe alei singur. Am zărit o femeie care le-a pus mâna la gură copiilor… Plângeau. Peste tot pe unde intram găseam femei măcelărite în rochii de casă, bărbați zăcând lângă nevestele lor și lângă fetele lor violate. Prima jumătate din Jocul lui De Niro mi-a plăcut, chiar foarte mult, dar, ultimele o sută de pagini mi s-au părut cam forțate, cam teatrale, puțin trase de păr, cum ar zice românul, dar, totuși, lectura a fost una incitantă, mai ales că nu am citit prea mulți scriitori din Orientul Mijlociu și nici nu sunt foarte la curent cu situația politică de acolo. Cartea poate fi comandată online de pe sau ."
3,http://blogdecititori.ro/abatorul-cinci-kurt-vonnegut-asa-merg-lucrurile/,"Nu-mi vine să cred că l-am descoperit pe Kurt Vonnegut abia acum un an de zile, trăind 26 de ani fără să fi gustat deloc din irezistibilul său umor! În august anul trecut am citit prima carte de Vonnegut, , și țin minte că mă adăposteam de căldură citind la umbra vișinului din grădina bunicii, cu un pahar rece de vin în mâna stângă (beciul era la doi metri distanță) și cu romanul domnului Kurt în cea dreaptă. Furnicile mi se urcau pe picioare, pe membre, pe gât, dar cum nu puteam hotărî la ce să renunț pentru a-mi elibera una din mâini, citeam și sorbeam în același timp din paharul cu vin, captivat de universul distopic din romanul de debut al scriitorului american. La scurt timp am citit și Retrospectivă asupra Armaghedonului, o mică culegere de povestiri despre război, iar de curând am trecut în lista de lecturi de anul acesta și cel mai celebru roman al său – Abatorul Cinci. Îmi vine foarte greu să aștern chiar și câteva rânduri despre acest roman absolut halucinant. Doar ca să vă faceți o idee, Abatorul Cinci este un roman construit în jurul celui de-al doilea război mondial (mai exact bombardarea Dresdei), presărat cu răpiri ale extratereștilor de pe planeta Tralfamadore, călătorii în timp și, bineînțeles, un umor caustic, dureros pe alocuri. Catalogat în dese rânduri drept un roman psihedelic, Abatorul Cinci are un stil narativ haotic ce te poartă din tranșeele Europei măcinate de război, fie în America anilor 60, fie pe planeta Tralfamadore, urmărind ciudata și încâlcita istorie a lui Billy Pilgrim. Billy Pilgrim s-a născut în anul 1922 în orașul Ilium, statul New York (orașul fictiv preferat al lui Vonnegut), fiind unicul fiu al unui bărbier din localitate. Merge pe front în cel de-al doilea război mondial și este luat prizonier, fiind martor al bomardării orașului Dresda de către aliați. Supraviețuind războiului, Billy se întoarce în State acolo unde se însoară cu o grasă urâtă, devine optometrist, face copii și, după ce lucrurile păreau să se așeze, Billy se lovește la cap în timpul unui zbor cu avionul și este răpit de către extratereștrii de pe planeta Tralfamadore. Pe Tralfamadore Billy este expus într-un soi de grădină zoologică iar toți tralfamadorienii se înghesuie să observe neobișnuitul animal. Aici Billy face cunoștință cu Montana WildHack, o actriță de filme porno răpită și ea de către extratereștri. V-am pierdut până aici? Sper că nu, fiindcă, oricât de neverosimil și de greu de digerat ar părea toate întâmplările de mai sus, stilul lui Vonnegut e cel puțin genial. Cartea abundă în umor negru, firul narativ fiind întrerupt aproape la fiecare pagină de construcția „Așa merg lucrurile”. Această propoziție apare ori de câte ori se evocă câte o chestie atroce și absurdă (de 106 ori în total). Doar lumânările și săpunul erau de proveniență germană. Aveau același aspect lăptos, spectral. Englezii nu aveau cum să știe, dar lumânările și săpunul erau făcute din grăsimea evreilor, țiganilor, poponarilor, comuniștilor și a altor dușmani ai statului. Așa merg lucrurile. Deși avem parte de salturi în timp și răpiri d-ale extratereștrilor, Abatorul Cinci este de fapt un roman despre război. Iar umorul și structura nonconformistă a cărții nu fac decât să sublinieze cruzimea faptelor descrise. Kurt Vonnegut însuși a fost martor la bombardarea Dresdei de către aliați, având nevoie de 20 de ani pentru a reuși să transpună pe hârtie ce a văzut. La sfârșitul celui de-al doilea război mondial, Dresda, un oraș din Germania fără importanță militară sau strategică, a fost bombardat intens de către aliați. Se întâmpla cu 12 săptămâni înainte de finalul războiului, cărțile erau de mult jucate, naziștii erau bătuți, toată lumea se pregătea de petrecere. Totuși, în noaptea de 13 spre 14 februarie 1945, aviația britanică și americană au aruncat 3.900 tone de explozibil, ucigând aproximativ 25.000 de civili nevinovați. Orașul era lipsit de orice formă de apărare, tunurile care fortificau orașul fiind mutate pe frontul de est cu câteva săptămâni înainte. Astfel Dresda a devenit o filă neagră a istoriei despre care nimeni nu vrea să vorbească în mod direct și despre care nu se fac filme la Hollywood, dar care este redată magistral de bătrânul Kurt. Știi… stând aici de atâta vreme și fiind nevoiți să ne imaginăm războiul, ne-am imaginat că e purtat de oameni ca noi, mai în vârstă. Am uitat că războaiele sunt purtate de copii. Când am văzut fețele acelea proaspăt rase, am avut cu adevărat un șoc. Doamne Dumnezeule…, mi-am zis, asta e Cruciada Copiilor. În apropierea lui Billy, un american se tânguia că dăduse tot afară din el, mai puțin creierul. După câteva clipe exclamă: – S-a dus și el, s-a dus și el. Creierul, adică. Americanul acela eram eu. Eu eram ăla. Autorul acestei cărți. Pe lângă pasajele cutremurătoare despre săpunul făcul din grăsimea evreilor și copiii de 15 ani trimiși pe post de carne de tun, romanul lui Vonnegut aduce în context și niște idei filosofice interesante redate prin intermediul locuitorilor planetei Tralfamadore. Spre deosebire de alte romane SF (deși Abatorul Cinci nu e în niciun caz un roman SF), extratereștrii nu sunt niște ființe malefice ce vor să cucerească lumea. Nu, ei răpesc pământeni doar din curiozitate, pentru a-i studia și a afla cât mai multe lucruri folositoare despre ei. Tralfamadorienii cred că ideea de liber arbitru este o absurditate, o tâmpenie, și sunt de părere că lucrurile se întâmplă pentru că se întâmplă, iar nimeni nu poate fi în stare să le schimbe. De aici și laitmotivul „Așa merg lucrurile”. Astfel, deși aceștia văd lumea în patru dimensiuni și cunosc exact momentul în care civilizația lor va dispărea, nu se cramponează să schimbe nimic pentru că, v-ați prins, așa merg lucrurile. Și Billy o porni din nou în timp spre grădina zoologică de pe Tralfamadore. Avea patruzeci și patru de ani și era expus sub cupola unui dom geodezic. Stătea lungit pe canapeaua care îi servise drept culcuș pe tot parcursul călătoriei sale în Cosmos. Era gol. Pe tralfamadorieni îi interesa cum arată corpul lui – în toate detaliile. Dincolo de peretele de sticlă se înghesuiau mii de tralfamadorieni, care își întindeau mâinile lor mici ca să-l poată vedea cu propriii lor ochi. De când se afla Billy pe Tralfamadore, pe Pământ se scurseseră șase luni încheiate. El se obișnuise deja cu mulțimea vizitatorilor. Abatorul Cinci este o carte de citit, de recitit și apoi de recitit încă o dată. De obicei nu prea laud cărțile pe care le citesc, dar Abatorul Cinci chiar merită orice laudă. Bine, nu e un roman ușor de citit, nu e o lectură de citit vara cu burtă la soare în timp ce-ți bei cocktail-ul pe plajă, dar e o carte ce nu trebuie ratată . Cartea poate fi cumpărată online la un preț bun de pe sau ."
3,https://blogdecititori.ro/rutina-mari-scriitori-kafka-jane-austen-hugo/,"Cu siguranță v-ați întrebat cum își petrece ziua un mare scriitor și prin ce magie reușește el să potrivească cuvintele pe o banală foaie de hartie și să le transforme în capodopere ale literaturii. O fi vreo rețetă secretă pe la mijloc, o tehnică neștiută de nimeni sau e suficient pur și simplu să fii genial? Iertați-mi, rogu-vă, introducerea lamentabilă de mai sus (zilele acestea fac vizite frecvente la un cabinet de stomatologie) și haideți să intrăm în pâine. Zilele trecute, adică miercuri, am văzut un articol ce mi-a stârnit curiozitatea (am inserat link cu articolul respectiv în ultimele rânduri ale acestei scrieri) în care se vorbea despre rutina zilnică a unor scriitori precum Franz Kafka, Jane Austen, Victor Hugo, Lev Tolstoi, George Orwell, și încă câțiva. Cel mai mult mi-a plăcut modul în care scria Kafka. Omulețul și-a făcut rost de o slujbă de avocat la o companie de asigurări din Praga prin 1908 și cică era bucuros că lucra doar ziua. Locuia într-un apartament înghesuit împreună cu familia sa și era obligat să scrie doar noaptea fiindcă ceilalți membri ai familiei făceau liniște doar când dormeau buștean. Într-o scrisoare de-a lui , adresată lui Felice Bauer în 1912, scriitorul îi dezvăluie faptul că se apuca de scris pe la orele 22.30 – 23.00 și, în funcție de inspirație, actul artistic putea continua chiar până pe la șase dimineața. Așa cum probabil vă iamginați, era foarte pretențios. Voia să scrie în fiecare zi, indiferent dacă avea sau nu inspirație, pentru a nu ieși din rutina zilnică. De asemenea, atunci când scria se încuia în cameră și nimeni nu avea voie să îl deranjeze. Fițe de boier, dacă e să mă întrebați pe mine. Pe când avea 31 de ani George Orwell lucra la un anticariat din Londra. Se trezea în fiecare dimineață la ora șapte, începea muncă pe la 8.45, freca menta prin anticariat timp de patru ore după care avea liber până la ora 14.00. Apoi lucra până la 18.30. Și ca să nu piardă timp prețios, scria atât după ce termina serviciul, cât și în pauza în care, probabil, majoritatea oamenilor normali, ar fi servit prânzul. Victor Hugo se trezea în fiecare dimineață când răsărea soarele. Ce-i drept nici nu avea încotro fiindcă în apropierea casei se afla un fort iar săracii soldați erau obligați să își descarce puștile în fiecare dimineață, la aceeași oră. Bine că măcar nu mai avea nevoie de un deșteptător. Apoi scriitorul francez citea scrisorile pe care le primea de la amanta sa și după ce înfuleca două ouă crude se așternea pe scris. se trezea cică foarte devreme și începea să cânte la pian. La ora nouă pregătea micul dejun pentru toată familia iar apoi încerca să scrie în timp ce mă-sa și sor-sa coseau în liniște. Când avea parte de musafiri Jane își ascundea foile și se prefăcea și ea că se îndeletnicește cu cusutul. Cina era servită pe la 15.00 – 16.00 iar apoi Jane își teroriza membrii familiei cu chestiile pe care le scrisese în ziua precedentă. Dacă vreți să citiți mai pe larg despre acest subiect și să aflați chestii asemănătoare depre Mark Twain, Stephen King, Charles Dickens, Simone de Beauvoir sau , ."
3,https://blogdecititori.ro/de-ce-simtim-nevoia-sa-alergam-mereu-dupa-ceva-dragut/,"Deși nu m-a entuziasmat prea tare, romanul are însă câteva pasaje memorabile, care fie te fac să râzi de-ți rupi gura, fie te bagă într-o adâncă reflecție. Goana după ceva drăguț. O înșelătorie. Un clișeu. Flori și luminițe de Craciun, am fost programați să adorăm lucrurile astea. Ceva proaspăt și încântător. Femeile cu țâțe mari din serialele spaniole, cu talia atât de micuță de zici că au fost stoarse de trei ori înainte. (Chuck Palahniuk – Jurnal) Între noi fie vorba, trebuie să recunosc că urăsc și eu din tot sufletul luminițele de Crăciun, marketingul agasant specific acelei perioade și mi se pare destul de ciudată situația fiindcă în copilărie adoram bradul și decorațiunile de Craciun. Urăsc în aceeași măsură și alte chestii drăguțe și absolut inutile precum bijuteriile sau obiectele care sunt scumpe doar pentru că sunt drăguțe. Pentru că până la urmă toate drăgălășenia aceasta a fost intens exploatată în scopuri comerciale iar noi am devenit victime ale marketingului. Oau, a apărut noul iPhone, cât de bine arată! E mult mai subțire și, și… cât de bine arată! E bestial! Cât costă? Doar 1.000 de euro? Trebuie să mi-l iau! În schimb femeile cu țâțe mari îmi plac. Și nu doar cele din serialele spaniole."
3,https://blogdecititori.ro/scriitori-betivi-ce-maestri-ai-condeiului-erau-prieteni-la-catarama-cu-bachus/,"Când am început prin liceu să îmi terorizez colegii și profesorii cu poezii și scurte povestiri, pe care le scriam fie prin pauze, fie prin ore, profa de română mi-a zis că dacă mențin ritmul în scurt timp o să am ficatul franjuri. Sincer să fiu, la acel moment nu am priceput nimic din spusele distinsei doamne profesoare, însă aveam să elucidez acest mister ceva mai târziu. Ulterior, după ce am terminat facultatea și m-am angajat la un ziar, un coleg mi-a adresat următoarele cuvinte, când abia terminasem de scris primul meu articol bunicel: “De scris văd că știi să scrii, de acum trebuie să te învăț să bei”. Și astfel am aflat că scrisul și plăcuta licoare a lui Bachus conlucrează de minune împreună. Cu alte cuvinte, scriitorii beau. Și jurnaliștii beau, ce-i drept, dar scriitori beau mai vârtos. Așa că, în cele ce urmează o să facem o scurtă trecere în revistă a . Începem topul scriitorilor cu Ernest Hemingway , , cel care avea ca băutură preferată Mojito, ce era preparată din următoarele ingrediente: rom, zahăr, lămâie, apă minerală, mentă. Fitzgerald , un coleg de generație de-al lui Hemingway, avea însă alte gusturi. Cel care a oferit lumii nu își dorea ca ceilalți să își dea seama când trăgea la măsea și își uda gâtlejul doar cu gin. Băutura lui preferată era gin Rickley. De la el ne-a rămas următorul citat celebru: “Prima dată îți iei o băutură, apoi băutura îți mai ia o băutură și în final băutura te ia pe tine.” Truman Capote , tipul care a scris și Cu sânge rece, era un mare amator de petreceri. Și cum la petreceri nu te duci să te uiți pe pereți, bineînțeles că micuțul Capote trăgea la măsea de stingea. Cică băutura lui preferată ar fi fost votca. Charles Bukowski era fără îndoială tatăl bețivilor. Își făcea încălzirea cu un shot de tequila sau votcă, stingea apoi cu bere după care turna în el ca-n cisternă. Dumnealui ne-a lăsat moștenire următorul citat: „Dacă se întâmplă ceva rău, bei să uiți; dacă se întâmplă un eveniment fericit, bei să sărbătorești; iar dacă nu se întâmplă nimic bei să se întâmple ceva.” William Faulkner nu avea cum să lipsească din această listă selectă. El era de părere că “nu există un whisky prost. Se întâmplă doar să existe doar unele whisky-uri mai bune decât altele”. Băutura lui preferată era Mint Julep, pe care o servea cu whisky, gheață și mentă. Ian Fleming , creatorul celebrului agent 007, trăgea câte o sticlă de gin pe zi. Asta până când medicul i-a recomandat să se lase și drept urmare Fleming a înlocuit ginul cu whisky. În ceea ce privește cantitatea nu știu dacă a rămas fidel vechilor obiceiuri. Stephen King face parte din categoria bețivilor fără pereche. Omul le stingea atât de rău încât a scris un roman, Cujo, iar apoi nu își mai aducea aminte dacă l-a scris el. Din câte se pare Stephen King era un bețiv solitar. El a declarat la un moment dat: “Nu am ieșit să beau prin baruri, fiindcă barurile erau pline de ticăloși ca mine”. Hunter S. Thompson nu se complica cu jumătăți de măsură. La o întâlnire cu un editor important Thompson a tras cică vreo 20 de pahare de Wild Turkey, un bourbon de 40 de grade, după care a plecat acasă de parcă n-ar fi băut nimic. Și pentru că am trecut în revistă poate prea mulți scriitori din secolul al XX-lea, cred că ar fi bine să amintim și despre obiceiurile bahice ale unui scriitor dintr-o epocă ceava mai îndepărtată. Și ca să împușc doi iepuri dintr-o dată o să-l introduc în top pe Oscar Wilde . Nu de alta, dar mi s-ar părea o jignire totală ca irlandezii să lipsească dintr-un top al bețivilor. Oscar Wilde, , era un fan al absintului. Însă, ca un dandy veritabil, iubea cel mai mult șampania cu gheață. Cam aceștia sunt scriitorii despre care am gasit informații ca ar fi tras zdravăn la măsea deși probabil că mare parte dintre maeștrii condeiului s-au împrietenit la un moment dat cu Bachus, măcar pe ascuns, în crizele de inspirație. Că or fi alții mai bețivi decât cei enumerați mai sus nu e exclus. Așa că, dacă îi cunoașteți, nu ezitați să îi dați în gât. În mod sigur nu se vor supăra. Și dacă se vor supăra, nu e nicio problemă, vom bea un pahar de tărie în cinstea lor."
3,http://blogdecititori.ro/o-mie-de-cocori-yasunari-kawabata/,"Aproape de fiecare dată când citesc câte vreun scriitor nipon intru într-o stare ciudată, greu de exprimat în cuvinte – o melancolie profundă și o vulnerabilitate pe care cu greu reușesc să o depășesc. O fi din cauza subiectelor bizare, a modului lor extrem de diferit față de al europenilor de a privi lucrurile, sau poate că e din cauza simbolurilor pe care mă chinui ca un habarnist să le descifrez. Nu știu, încă. De Kawabata am citit acum jumătate de an iar de curând am terminat și „O mie de cocori”. Recunosc că scriitura lui mă atrage; modul în care a reușit să îmbrace simple cuvinte în simboluri răscolitoare mi se pare de-a dreptul incredibil. Nu degeaba e primul japonez laureat cu Premiul Nobel pentru Literatură. Acțiunea romanului „O mie de cocori” se învârte în jurul lui Kikuji Mitani, un tânăr celibatar înconjurat de mai multe femei – Kurimoto Chikako (fosta amantă a tatălului lui Kikuji), domnișoara Inamura (fata cu care Chikako vrea să-i aranjeze căsătoria lui Kikuji), doamna Ota (o altă fostă amantă a tatălui personajului principal) și Fumiko (fiica doamnei Ota). Invitat la o ceremonie a ceaiului de către Chikako, Kikuji face cunoștință cu domnișoară Inamura – o fată drăguță ce poartă o eșarfă cu motivul celor o mie de cocori (simbol al fericirii în cultura niponă). Niciunul dintre cei doi tineri nu știau însă că s-au întâlnit în cadrul unui miai (prima întâlnire din cadrul unei căsătorii aranjate). Kikuji este intrigat de faptul că Chikako încearcă să-l căsătorească cu forța cu domnișoara celor o mie de cocori și se refugiază în schimb în brațele doamnei Ota. Descoperind în fosta amantă a tatălui o femeie delicată și melancolică, Kikuji devine tot mai atras de aceasta. În schimb doamna Ota cade pradă remușcărilor, simțindu-se vinovată de faptul că prin patul ei a trecut fiul fostului amant. Acțiunea romanului se petrece pe fondul ceremoniei ceaiului, surprinzând modul în care generația tânără încearcă să se rupă de vechile tradiții și obiceiuri, fiind nepăsători față de regulile respectate cu sfințenie timp de sute de ani de către predecesorii lor. Așa cum îi spusese și Fumiko, smalțul alb avea pe el o tentă roșiatică. Dacă te uitai mai atent, roșul părea să plutească de undeva din adâncurile albului. Marginea bolului avea o nuanță maroniu-deschis. Dar într-o parte culoarea era ceva mai închisă. Acolo să fi fost locul pe unde băuse cineva în mod constant? Poate că era pătat de ceai, dar la fel de bine ar fi putut să fie pătat de buzele cuiva. Kikuji se uită la maroniul-deschis și i se păru că zărește o urmă de roșu în el. Rujul mamei? Mai erau niște urme roșii întunecate și în crăpăturile fine din interiorul bolului. Culoarea rujului vechi, a unui trandafir ofilit, a sângelui uscat… Kikuji simți că i se face rău. Fu cuprins de un sentiment grețos de necurățenie, combinat cu unul de fascinație morbidă. Kikuji are așadar de ales între fericire – domnișoara Inamura (o fericire impusă, o fericire pe care nu și-o dorește însă) și senzualitate – doamna Ota ( o senzualitate periculoasă ce a distrus căsnicia tatălui său și care riscă să lase urme și asupra lui ). „O mie de cocori” este o carte extrem de scurtă (150 de pagini) și se poate citi foarte ușor, asta grație, bineînțeles, măiestriei lui Kawabata care a introdus în proza sa elemente ale poeziei tradiționale japoneze – haiku. Cartea poate fi cumpărată online de pe sau ."
3,http://blogdecititori.ro/frumoasele-adormite-yasunari-kawabata/,"Până de curând n-am citit nimic din literatura japoneză. Absolut nimic. În ultimul an l-am descoperit pe Haruki Murakami, am făcut cunoștință cu el în , l-am reîntâlnit și apoi, de curând, am plecat „În căutarea oii fantastice”. Iar de Kenzaburo Oe am citit “O experiență personală” și . Și pentru că mi-a plăcut mult stilul acestor doi scriitori am pornit în explorarea și altor autori niponi. Astfel am dat peste “Frumoasele adormite” de Yasunari Kawabata. Yasunari Kawabata a fost primul scriitor japonez laureat al Premiului Nobel Pentru Literatură. L-a primit în 1968. După experiențele mele cu Murakami și mai ales Kenzaburo Oe, eram foarte curios de Kawabata. Și am ales “Frumoasele adormite” pentru o primă întâlnire. „Frumoasele adormite” e o fițuică ce poate fi citită lejer în trei ore. Totuși, nu mi s-a părut deloc a fi o lectură ușoară. Iar cele câteva ore de lectură îți vor oferi cu siguranță mai multe ore de meditare. Personajul principal al operei, Eguchi, un bătrân de șaizeci și șapte de ani, află de o casă mai neobișnuită frecventată de bărbații în vârstă. Această casă joacă rolul unui fel de bordel însă denumirea de bordel este improprie fiindcă nimeni nu întreține raporturi sexuale. Ei bine, dar ce se întâmplă? Moșnegii atinși de disfuncții erectile plătesc bani grei pentru a-și petrece noaptea în compania unor fete virgine ce zac într-un somn ce nu poate fi tulburat. Nu au voie iar fetele oricum sunt drogate. Decrepitudinea urâtă a bătrânilor nenorociți care aveau nevoie de această casă avea să-l ajungă și pe el în anii care urmau. Oare în trecutul său de șaizeci și șapte de ani cât de mult cunoscuse profunzimea de nemăsurat a sexului? În jurul bătrânilor se nasc la infinit fete tinere și frumoase, trupuri tinere, trupuri noi de femeie. În compania unei astfel de femei Eguchi începe să-și pună tot felul de întrebări. Și bineînțeles că Eguchi este cuprins și de tot felul de tentații. Inițial se gândește să-și bată joc de biată fată aflată într-un somn neîntrerupt, după care se gândește chiar să o ucidă. Acestea sunt însă doar niște trucuri d-ale lui Kawabata de a ne ține puțin cu sufletul la gură fiindcă scrierea se învârte în jurul contemplării asupra erotismului și a morții inevitabile. Fiind pentru a treia oară în această casă, Eguchi înțelesese că pentru bătrânii care veneau aici, deși nu mai puteau avea o femeie, a dormi în liniște lângă o astfel de fată tânără constituia un mod de a merge pe urma bucuriilor vieții trecute, ceea ce era o dulce consolare. Or fi fost și bătrâni care s-au rugat în taină să adoarmă pentru veșnicie lângă fata adormită? De ce fata trebuie să fie adormită? Aceasta e întrebarea pe care mi-am pus-o inițial. Și m-am dumirit ulterior. Probabil că moșnegii ar fi fost rușinați de propria lor neputință în cazul unui contact cu o femeie adevărată. Iar perspectiva contemplării trupului adormit al unei fecioare le-ar trezi tot felul de amintiri și nostalgii în compania cărora și-ar putea petrece timpul în voie, fără glumițe sau remarci răutacioase. Ceea ce o deosebea de un cadavru viu era faptul că prin ea curgea sânge și respira. Sau diferența era că mâine se va trezi? Dar fata nu simțea nici iubire, nici rușine, nici fiori. După ce se trezea rămânea numai cu ură și regret. Nu știa ce bărbat i-a întinat puritatea. Nu știa decât că era un bătrân. Citind “Frumoasele adormite” am realizat că în ultimul timp am parcurs mai multe romane cu tematică asemănătoare. și Totuși, cartea scriitorului japonez cred că mi-a plăcut cel mai mult. Cartea poate fi comandată online de pe sau ."
3,http://blogdecititori.ro/adevarata-viata-a-lui-sebastian-knight-vladimir-nabokov/,"Cu Vladimir Nabokov avusem două experiențe, una deosebit de plăcută (Lolita) și una care m-a lăsat extrem de confuz ( ). Stilul lui Nabokov din “ ” m-a marcat însă atât de mult încât m-a determinat să mai trag o carte. Așa am ajuns la „Adevărata viață a lui Sebastian Knight”. “Adevărata viață a lui Sebastian Knight” este prima carte pe care Nabokov a scris-o în limba engleză, pe vremea pe când trăia în Paris, într-o sărăcie lucie, fiind nevoit să scrie în baie pentru a nu-i deranja pe ceilalți membri ai familiei. Subiectul este oarecum neobișnuit, sau cel puțin așa mi s-a părut mie. Acțiunea romanului îl are în prim-plan pe V. – un tânăr rus stabilit în Franța după revoluția bolșevică ce încearcă să pună cap la cap mai multe elemente din viața răposatului său frate, scriitorul Sebastian Knight. Aflăm astfel că la scurt timp după moartea lui Sebastian, domnul Goodman a publicat o carte biografică intitulată „Tragedia lui Sebastian Knight”. Jignit de publicația domnului Goodman, care nu ar fi redat adevărata personalitate a lui Sebastian, V. Își propune să refacă ultimii ani din viața fratelui său, să-i descopere frământările și să-i scrie o nouă biografie, cea adevărată. Se deschide ușa. Îl vedem pe Sebastian Knight întins pe podeaua biroului, cu brațele și picioarele desfăcute. Clare strânge paginile dactilografiate de pe masă într-un teanc ordonat. Musafirul se oprește în prag. “Nu, Leslie”, spune Sebastian de pe podea, “n-am murit. Tocmai am terminat de construit o lume, iar asta e ziua a șaptea.” Pe măsură ce V. avansează cu investigația sa, descoperim încetul cu încetul universul lui Sebastian Knight. Interesant este faptul că cititorul nu ajunge să-l cunoscă direct pe Sebastian, ci doar prin intermediul relatărilor fratelui său și astfel se creează o imagine confuză, enigmatică, oarecum fantastică asupra vieții lui Sebastian. Așa cum menționam mai sus, stilul lui Nabokov din Lolita m-a încântat peste măsură. Dar în “Adevărata viață a lui Sebastian Knight” m-a bulversat total. În modul cel mai plăcut cu putință. Micile descrieri, structura narațiunii, armonia cuvintelor au rolul să te introducă într-o cu totul altă lume. Și ca să vedeți că nu vorbesc prostii, am selectat mai jos un scurt pasaj pe care l-am recitit de zeci de ori și tot nu m-am săturat. Drept pentru care să deschidem ușa, lăsând vederii doar o dungă subțire de lumină, ca o coardă întinsă strecurată pe sub prag, să stingem lampa în camera de alături, unde Sebastian s-a dus la culcare; să lăsăm frumoasa casă cu ziduri verzui de pe malul Nevei să dispară încet în noaptea plumburie și geroasă, sub fulgii care cad alene, adăstând îndelung în lumina lunară a felinarului înalt de pe stradă înainte de a se așterne pe membrele viguroase ale celor doi atlanți bărboși care, cu un efort demn de Atlas, susțin fereastra în rezalit a tatei. Din câte am observat, acest roman nu este foarte cunoscut. Am căutat în zadar o recenzie în limba română dar, în afară de prezentările editurei, n-am găsit absolut nimic. Și asta m-a întristat puțin, sincer să fiu, pentru că e un roman care, cred eu, se ridică cel puțin la nivelul celebrei Lolita. Într-adevăr, în „Adevărata viață a lui Sebastian Knight” nu mai avem de-a face cu pedofili și subiecte scandaloase, dar stilul lui Vladimir Nabokov e absolut delicios. Întrebarea pe care voiam să i-o pun Ninei a rămas nerostită. Aș fi vrut s-o întreb dacă și-a dat vreodată seama că bărbatul palid a cărui prezență o plictisea atât de mult era unul dintre cei mai remarcabili scriitori ai epocii sale. Dar ce rost ar fi avut! Unei femei de soiul ei cărțile nu-i spun nimic; propria viață i se pare mai interesantă decât o sută de romane. Dacă ar fi pedepsit-o cineva să petreacă o zi întreagă închisă într-o bibliotecă, ar fi murit până la prânz. Acum trebuie să recunosc că mă aflu într-un impas. “Lolita” mi-a plăcut, din “Invitație la eșafod” nu am înțeles mai nimic, iar „Adevărata viață a lui Sebastian Knight” m-a dat pe spate și, prin urmare, habar n-am cu ce roman de-al lui Nabokov să continui… Cartea poate fi cumpărată online de pe sau ."
3,http://blogdecititori.ro/invitatie-la-esafod-vladimir-nabokov-un-roman-din-care-n-priceput-o-iota/,"Acum ceva timp am citit , un roman scris de Vladimir Nabokov. Mi-a plăcut exagerat de mult, și nu doar acțiunea ci mai ales stilul lui Nabokov. Așa că am luat orbește o altă carte de-a lui: „Invitație la eșafod”. Nu am citit nicio recenzie înainte sa mă apuc de acest roman, nu știam absolut nimic despre acțiune. Pentru mine a contat doar faptul că pe coperta cărții scria cu litere de-o șchioapă Vladimir Nabokov. Sincer să fiu, mi-e destul de greu să vorbesc despre „Invitație la eșafod”. Stilul pe care îl propune aici Nabokov m-a luat total prin surprindere. Nici n-am știut ce m-a lovit. Personajul principal, Cincinnatus C., este condamnat la moarte și își așteaptă deznodământul. Așa, până acum sună bine. Buba e că de aici încolo totul sfidează orice logică. Cincinnatus însă nu dormea, nu dormea și nu dormea, dar ieși din încurcătură gemând și iată că din nou nu dormea, dormea și nu dormea, totul se amesteca, Marfinka, eșafodul, catifeaua – și cum va fi asta – ce va fi? Execuție sau întâlnire? Totul se contopi definitiv, dar el își mai miji ochii o clipă când se aprinse lumina și când Rodion intră tiptil, luă de pe masă catalogul cel negru, ieși, apoi se făcu iar întuneric. Acțiunea e destul de dezlânată. Am zis “destul de”? Voiam să zic foarte. Modul în care se petrece acțiunea mi-a adus puțin aminte de Kafka, însă Nabokov a sărit cu mult calul. Cincinnatus al nostru este singurul deținut din închisoare, colegul său de celulă se dovedește a fi călăul, soția îl vizitează și îi aduce tot felul de piese de mobilier, execuția sa este amânată deoarece călăul era indispus, și alte ghidușii de genul acesta. Și atunci deținutul hotărî că e timpul să acționeze. Grăbindu-se îngrozitor, tremurând tot, încercând totuși să nu-și piardă stăpânirea de sine, el scoase din geamantan și-și înălță cizmele de cauciuc, își puse pantalonii de pânză și haina în care era atunci când fusese arestat; găsi o batistă, două batiste, trei batiste (le transformă rapid în cearșafuri care se leagă cap la cap); pentru orice eventualitate, băgă în buzunar o bucată de sfoară de care mai era încă atașat un mâner de lemn pentru transportul pachetelor (nu intra, capătul îi atârna afară); se repezi spre pat ca să bată și să acopere perna cu pătura, astfel încât să pară că cineva nu doarme; dar nu făcu asta, ci se năpusti spre masă ca să apuce foile scrise; dar și acum își schimbă direcția la jumătatea drumului, pentru că gândurile i se încâlceau din cauza ciocănitului nebunesc și biruitor… După ce am întors și ultima pagină din „Invitație la eșafod” am rămas ca trăznit. Nu înțelesesem nimic. Dar absolut nimic. O să-mi încerc norocul și cu un alt roman de-al lui Nabokov fiindcă Lolita m-a impresionat prea mult ca să abandonez cauza atât de ușor. Cartea poate fi cumpărată online de pe sau ."
3,http://blogdecititori.ro/lolita-de-vladimir-nabokov-cum-transformi-un-pedofil-intr-un-tip-simpatic/,"În primul an de facultate proful care ne preda cursul de Exegeză în Filosofie, un tip super băiețas, ca toți profii de filosofie pe care i-am cunoscut până acum, ne-a întrebat dacă am citit “Lolita” de Vladimir Nabokov. Nu ridicase nimeni mâna deși eram în jur de o sută de studenți (eram prin primele zile de facultate, emoționați și îmbujorați, și încă nu descoperisem crâșmele cu bere ieftină din apropierea universității) iar proful respectiv se arătase, bineînțeles, destul de dezamăgit. Eu, ca un student silitor și interesat, mi-am notat imediat titlul cărții. Partea proastă e că mi-a luat trei ani până să mă apuc s-o citesc, deși imaginea profului dezamăgit mi-a rămas adânc tipărită în memorie. Lolita lui Nabokov are un subiect care intrigă și incită în același timp. Un bărbat de 35 de ani, Humbert Humbert, are o pasiune pentru fetițe (da, vorbim despre un pedofil) și își canalizează întreaga energie pentru a le observa și seduce. Humbert pune ochii pe o copilă de 12 ani, Dolores Haze, și pentru a se apropia de aceasta se căsătorește cu mama ei. Soția lui Humbert moare la scurt timp iar bărbatul are drum liber pentru a-și îndeplini fanteziile. Nu aș vrea să insist prea mult asupra poveștii fiindcă nu povestea în sine m-a atras. M-a surprins însă stilul pe care l-a abordat Vladimir Nabokov pentru a descrie aventurile unui pedofil. Pentru, că oricât de elegant și manierat era, Humbert Humbert tot un pedofil rămâne. Romanul este scris la persoana I-a iar stilul și acțiunea contrasteaza incredibil. În “Lolita” nu găsim limbaj vulgar iar pedofilul Humbert nu este deloc întruchipat precum un monstru sau o persoană fără scrupule, așa cum am putea crede. Găsim în schimb un personaj pe care începem să îl îndrăgim și să îl compătimim încă de la începutul romanului. Iar faptul că acesta dezvoltă o atracție către o fetiță de 12 ani nu ni se mai pare de la un moment dat chiar așa o crimă, iar acesta este meritul lui Nabokov care a zugrăvit exemplar trăirile interioare ale lui Humbert Humbert. Apropo: m-am întrebat adesea ce se întâmplă mai târziu cu nimfetele. Nu cumva în această lume forjată din încrucișarea cauzelor și efectelor, palpitul pe care l-am furat de la ele le-a afectat viitorul? Nimfeta! Fusese a mea și n-a aflat niciodată. Perfect. Dar fapta mea nu va avea repercursiuni mai târziu? Nu i-am influențat oare soarta implicându-i imaginea în voluptățile mele? Iată un izvor de mari și groaznice interogații. Țin minte că după ce am termiant de citit Lolita, vreo două zile am încercat să-l imit pe Nabokov și mă chinuiam să îmi imaginez cum ar descrie el micile activități și întâmplări de zi cu zi, de la șuierul metroului și înjurăturile șoferilor prinși în trafic la chipul vâzătorului de legume de pe marginea trotuarului. Din păcate acest obicei m-a părăsit după vreo două zile iar a doua carte de Nabokov pe care am citit-o, , m-a depășit complet și nu a reușit să îmi mai redea aceleași trăiri. Cartea poate fi cumpărată online de pe sau ."
3,http://blogdecititori.ro/virgil-gheorghiu-si-omul-care-calatorea-singur/,"Nu știu câți dintre voi ați auzit până acum de Constantin Virgil Gheorghiu (9 septembrie 1916 – 22 iunie 1992) – un scriitor român refugiat în Franța după instaurarea regimului comunist în România. Cartea sa de căpătâi este “Ora 25” – roman publicat în anul 1949 ce a fost ecranizat în 1967 cu Anthony Quinn în rolul principal. Romanul lui Virgil Gheorghiu s-a bucurat de un succes uriaș, însă popularitatea scriitorului român avea să scadă după ce presa franceză l-a acuzat de antisemitism, de vină fiind cartea-reportaj „Ard malurile Nistrului”, scrisă de Gheorghiu în timpul celui de-al doilea război mondial. În contextul acestor acuzații Virgil Gheorghiu scrie un nou roman – „Omul care călătorea singur”, ce poate fi considerat într-o oarecare măsură autobiografic. Dacă în „Ora 25” stilul lui Virgil Gheorghiu este caustic iar acțiunea poartă în multe situații pecetea absurdului, în „Omul care călătorea” singur găsim parcă un scriitor mult mai implicat afectiv. Poate că această impresie se datorează și faptului că romanul este scris la persoana I-a. „Omul care călătorea singur” îl are ca personaj principal pe Traian Matisi, un tânăr student ce pleacă din satul natal – Izvor, să studieze la Universitatea din București. Așteptând ora plecării, mecanicul mângâia botul cailor înhămați la trăsura preotului stând de vorbă cu Grigore, cu șeful de gară și cu Traian. Dădu apoi semnalul de plecare. Nicolae îi ură drum bun lui Traian, strigându-l iarăși „mortul”. De la fereastra vagonului, Traian îi făcu cu mâna, privindu-l cum se îndepărtează împreună cu Grigore spre Izvor. Se așeză apoi pe bancheta din lemn, privind atent în jur. În tot vagonul, în tot trenul chiar, nu era nimeni. Traian Matisi călătorea singur. Acțiunea din prima parte a scrierii se petrece în ajunul celui de-al doilea război mondial iar intensitatea evenimentelor relatate ne aduc aminte de Ora 25. Traian Matisi se angajează la un ziar din București, cunoaște celebritatea în scurt timp iar apoi este trimis în Basarabia ca reporter de război pentru a scrie despre acțiunile desfășurate de armata română în ofensiva contra sovieticilor. Oamenilor le este întotdeauna teamă de “prea târziu”. Viața omului este scrută. Dacă cineva vrea să facă ceva pentru oameni și pentru sine însuși aici, trebuie să se grăbească. Nu trebuie să aștepte prea mult timp. Oamenii trebuie salvați la timp. Altfel, ei mor. Mor repede. Și atunci nu se mai poate face nimic pentru ei. Nimic. Recunosc că nu mi-a fost facil să scriu despre acest roman. Universul lui Virgil Gheorghiu nu este deloc unul ușor de digerat. Este șocant, absurd și ilustrează într-un mod cu totul halucinant evenimentele și consecințe celui de-al doilea război mondial în spatiul carpato-dunubiano-pontic. Consecințe asupra cărora mult timp nu am avut curajul să ne aplecăm iar în prezent alegem, din păcate, să le ignorăm cu bună știință. Cartea poate fi comandată online de pe sau"
3,http://blogdecititori.ro/vremea-moroiului-viorica-raduta/,"Vremea Moroiului este prima mostră de realism magic autohton pe care am avut ocazia să o citesc (nu că ar fi prea multe romane de pe la noi atinse de acest curent) și chiar dacă nu sunt un mare fan al modului în care scriu băieții din America de Sud, mi-am spus că nu o să mi se întâmple nimic rău dacă mai ies din când în când din zona mea de confort. Romanul Vremea Moroiului, scris de Viorica Răduță, a apărut la începutul acestui an și prezintă într-un mod original evenimentele politice ale ultimilor ani. În cartea Vioricăi Răduță elementele politice se împletesc cu cele fantastice și mistice și tind să capete o forță apocaliptică, înfățișând un București pe cale să se scufunde, și la propriu și la figurat. Evenimentele de pe scena politică ne sunt redate prin filtrul Larisei Banu, o profesoară muribundă ce își așteaptă liniștită sfârșitul dar care nu renunță să urmărească prin intermediul canalelor de media cursul vieții politice a lui Aurelian Moroiu, președintele României și al Partidului Constituțional. Aflat la cel de-al doilea mandat, președintele Aurelian Moroiu a devenit un soi de dictator, concentrând întreaga putere în mâinile sale, însă ultimele zile de mandat surprind decăderea acestuia, la fel cum și Bucureștiul se prăbușește sub apele ivite din subteran. Ascensiunea și decăderea lui Aurelian Moroiu ne este prezentată în paralel cu suferințele Larisei Banu, care se luptă cu o boală de oase, ultimele secvențe ale vieții acesteia fiind cronometrate de kilogramele tot mai puține care îmbracă oasele suferinde ale profesoarei. Gemu. Se răcorise puțin. E mai bine dacă vorbește. Cred ei că este ca femeia aia de 22 de kilograme, care avea să mai trăiască o lună? Își mai simte încă pielea, na că o jupoaie și pe asta! Și chiar atunci i se păru, dar ceața se pusese pe stângul și îi încerca ochiul drept, că gura lui Aurelian Moroiu slobozea niște vorbe care nu se mai înțelegeau pentru că aveau capete. Pe lângă portretul lui Aurelian Moroiu, un om apărut de nicăieri care s-a impus repede în politică, Viorica Răduță a schițat și alte personaje pitorești precum Lia Mardare, femeia sexy din spatele președintelui, Pitea Gabriel, prim-ministrul din partea opoziției, sau Marta, soția președintelui, o femeie simplă, cu o imagine ștearsă și neimportantă. Stiulul Vioricăi Răduță mi s-a părut destul de dificil, asta poate și din cauza faptului că nu sunt un consumator al realismului magic și am avut nevoie de câteva zeci de pagini bune până să mă prind care-i treaba cu moroiul, Larisa Banu și infiltrațiile de la metroul bucureștean, deși nici acum nu sunt lămurit în totalitate. Mi-a plăcut însă umorul prezent în acest roman, un umor al limbajului pe alocuri savuros. – Matale te-ai potrivi pe o baligă, nene, se repezi tânărul cu basmaua legată la spate. – Ce vorbești dumneata, ești femeie șnur, fără țâțe, fără cur. – Iar mata ești la ani-lumină de președinte, matrafoxule! Per total, Vremea Moroiului nu mi-a displăcut dar mi s-a părut a fi un roman încărcat cu prea multe simboluri, un roman în care s-a pus accent mai degrabă pe stil decât pe mesajul transmis. Îi mulțumesc pentru cartea dăruită!"
3,http://blogdecititori.ro/mic-dejun-la-tiffany-un-roman-mai-light-decat-o-cola-dietetica/,"Am auzit pentru prima dată de Truman Capote în urmă cu câțiva ani. Văzusem la TV un film care urmărea desfășurarea vieții lui Capote în timp ce scria cartea “Cu sânge rece” . Filmul mi s-a părut prost făcut, ca mai toate filmele cu scriitori realizate la Hollywood, însă personalitatea lui Truman Capote mi-a stârnit interesul și, imediat după ce am terminat de vizionat filmul, am căutat mai multe informații despre acesta. Aflând că Truman Capote a fost considerat de colegi și profesori retardat atunci când era mic, pentru ca mai apoi să se lase de școală pentru a se angaja ca ziarist, devenind apoi un apreciat scriitor american, am fost foarte curios să-l citesc. Lecturând câteva biografii de pe net am aflat că cică “Cu sânge rece” ar fi opera sa capitală. Eu însă mă feresc ca atunci când citesc un scriitor nou să încep cu cea mai apreciată operă a lui, așa că mi-am procurat “Mic dejun la Tiffany” . Cartea e subțirică, varianta pe care am citit-o eu abia trece de 180 de pagini, în condițiile în care literele ar fi lizibile chiar dacă aș tine cartea și la o distanță de cel puțin doi metri. Probabil că dacă cei de la editură ar fi folosit caractere normale, cărțulia nu ar fi întrecut în grosime nici măcar un ziar de provincie cu poze alb-negru. Stilul lui Capote – simplu și colocvial, mi s-a părut foarte ușor de digerat. Pe alocuri mi s-a părut că “Mic dejun la Tiffany” e chiar mai light decât o Cola dietetică. Nu că ar fi un lucru greșit, însă m-am pornit la drum cu alte așteptări. Poate că în judecata mea a contat și faptul că înainte să-I citesc cartea lui Capote îmi obosisem neuronii cu ceva Gogol și “Castelul” lui Kafka. “Mic dejun la Tiffany” e o carte ce poate fi citită lejer în metrou. Dacă locuiești în Berceni și ai de muncă prin Pipera, mă tem că în maxim două zile, dacă îți pui mintea, n-ai nici ce să pui pe o măsea, sau pe un neuron, în funcție de posibilitățile fiecăruia. Cred că dialogurile ocupă peste 90% din carte, iar scurtele momente în care naratorul mai intervine din când în când nu sunt deloc lipsite de haz. Cartea începe cu o discuție între narator și Joe Bell, patronul unui bar de pe Lexington, despre Holly Golightly, o ștrengăriță arătoasă și haioasă de care se îndrăgosteau ca muștele mai toți bărbații ce-o întâlneau . Excepție nu fac, bineînțeles, nici protagoniștii discuției de la începutul cărții. Aceștia își dau cu presupusul despre locația unde s-ar putea afla Holly, Joe Bell având unele informații că micuța Holly ar fi petrecut un timp prin Africa. Naratorul începe apoi să evoce apoi cu mult haz mai multe întâmplări care o au în centrul atenției pe Holly Golightly. – Am un tip absolut groaznic jos, la mine, spuse ea, pășind de pe scara de incendiu în camera mea. Firește, e nostim când nu e beat, dar așteaptă numai să-și bage botul în pileală, sfinte Doamne, quelle fiară se face! Holly, o fetișcană micuță de vreo 19 ani, tunsă băiețește și veșnic cu ochelari de soare pe nas, face cunoștință cu naratorul dând buzna peste acesta, în camera lui, pentru a scăpa de un tip beat care se ținea după ea. Acțiunea nu este deloc complex și mă tem că dacă aș mai intra în câteva detalii, în următoarele trei – patru rânduri aș isprăvi cu lux de amănunte rezumatul întregii cărți. Personajele din “Mic dejun la Tiffany” pot fi numărate pe degete, Capote alegând să le schițeze fugar, fără să își bată prea mult capul cu descrieri inutile despre fizionomia acestora, suferințele interioare sau evoluția lor transcedentală. Avem astfel onoarea să ne întâlnim cu personaje precum domnul Yunioshi, fotograf la o revistă ilustrată, Sally Tomato, un pușcăriaș pe care Holly îl vizita în fiecare joi, O. J. Bermann, impresar de vedete de la Hollywood, Mag Wildwood din Arkansas, Rutherford Rusty Trawler sau Jose Ybarra Jaegar, un brazilian cică arătos. Dialogurile omniprezente sunt extreme de relaxante, umorul fiind prezent la fiecare pas, modul în care conversația dintre personaje este redată de către narator constituind principala atracție a acestei cărți. – Cum de poți sta aici? E o camera de groază. – Cu timpul te obișnuiești cu orice, am răspuns oarecum iritat, căci eram de fapt mândru de camera mea. – Eu, una, nu pot. N-o să mă obișnuiesc niciodată cu nimic. Cine se obișnuiește e ca și mort. Ochii ei critici studiară din nou încăperea. Ce faci aici toată ziua? I-am arătat masa plină de cărți și hârtie de scris. – Scriu diverse lucruri. – Am crezut că scriitorii sunt bătrâni. Firește, Saroyan nu-I bătrân. L-am cunoscut la o serată și, sincer vorbind, chiar nu-I deloc bătrân. De fapt, continua ea, dacă s-ar bărbieri mai cu grijă… apropo, cât de bătrân e Hemingway? – În jur de patruzeci de ani, bănuiesc. – Nu-i rău. Nici un bărbat sub patruzeci și doi de ani nu mă atrage. Cunosc o fată complet idioată care îmi tot spune să mă duc la un doctor de cap, zice că sufăr de un complex patern. Ceea ce e doar merde. După ce am isprăvit de parcurs “Mic dejun la Tiffany”, nu am început să îmi pun întrebări existențiale și nici nu am rămas perplex. Cred că e cel mai light roman pe care l-am citit până acum, excluzând bineînțeles din ecuație cărțile copilăriei. Totuși nu ascund că mi-a plăcut stilul lui Capote, marele avantaj al cărții fiind acela că are rolul de a te relaxa și a te destinde teribil. Cartea poate fi cumpărată online de pe ."
3,http://blogdecititori.ro/clopotul-de-sticla-sylvia-plath/,"Despre romanul „Clopotul de sticlă” am auzit că a fost comparat în multe rânduri cu . Despre Sylvia Plath știam doar că a scris ceva poezii și că s-a sinucis. Așa că am devenit curios și mi-am zis că a venit timpul să citesc singurul roman pe care l-a scris. „Clopotul de sticlă” a văzut lumina tiparului în 1963, fiind publicat sub pseudonimul Victoria Lucas. Conținând numeroase referințe autobiografice, tema centrală a romanului este depresia. Și nu vorbim aici despre o simplă depresie de adolescentă rănită din dragoste, ci de o stare depresivă acută cu tendințe sinuicidale. Acțiunea din “Clopotul de sticlă” se învârte în jurul lui Esther Greenwood – o tânără de 19 ani ce a obținut o bursă de o lună de zile la o celebră publicație de modă din New York. Având aspirații și idealuri mai înalte, Esther nu se simte deloc în pielea ei în New York, încercările sale de a se integra în diferite cercuri fiind sortite eșecului. După o experiență traumatizantă cu un tip care o face să muște din pământ la prima întâlnire, Esther se întoarce acasă. Aici află că nu a fost primită la cursul de scriere creativă în care-și punea mari speranțe iar acest prim eșec o bulversează total. Cu o clipă înainte de a mă apuca să-mi spăl cele două linii diagonale de sânge uscat care-mi însemnau obrajii, am simțit că nu vreau s-o fac. Păreau înduioșătoare și destul de spectaculoase și m-am gândit să le car după mine, ca pe moaștele unui iubit mort, până se ștergeau de la sine. Esther Greenwood are șansa unei vieți normale. Căsătoria ei cu Buddy Willard, un student la medicină, este aproape aranjată, însă perspectiva unei vieți banale nu o atrage cu nimic pe Esther. O terorizează mai ales faptul că este virgină, în timp ce iubitul ei, Buddy, nu s-a sfiit să aibă relații intime cu alte femei. Așa că am început să mă gândesc că poate era adevărat că atunci când te căsătoreai și aveai copii era de parcă ți-ar fi fost spălat creierul și după aceea umblai amorțit ca un sclav dintr-un stat izolat, totalitar. Dacă în prima jumătate a cărții Esther e doar o tânără antisocială, în cea de-a doua parte surprindem o altă față a personajului. Puternic deprimată de eșecul suferit, Esther se gândește tot mai des la sinucidere. Ședințele la psihiatru nu o ajută deloc ci, chiar mai mult, terapia cu șocuri electrice contribuie și mai mult la agravarea stării sale. În dimineața aceea încercasem să mă spânzur. Luasem cordonul de mătase de la halatul galben al mamei mele de îndată ce aceasta plecase la serviciu și, în penumbra chihlimbarie a dormitorului, îl răsucisem într-un mod care aluneca în sus și în jos. Mi-a luat destul de mult timp să fac asta, pentru că n-aveam talent la noduri și habar n-aveam să fac unul ca lumea. “Clopotul de sticlă” mi-a plăcut în primul rând grație asemănărilor cu . În ambele scrieri avem de-a face cu tineri antisociali, incapabili să se adapteze normelor societății, fiind pe punctul de a claca. Doar că romanul lui Salinger e mult mai soft, sau cel puțin așa mi s-a părut mie, pe când Sylvia Plath e mult mai tristă. Aproape hardcore. Totuși, pe lângă subiectul ales de Sylvia Plath, teribil de mult mi-a plăcut stilul acesteia. Fiecare frază are o muzicalitate aparte, asemeni unui poem. Ironia, umorul și descrierile sumbre m-au încântat teribil și, având în vedere că nu am mai citit absolut nimic de Sylvia Plath până acum, sunt extrem de curios de cum sună poeziile sale. De obicei, după o borală ca lumea te simți imediat mai bine. Ne-am îmbrățișat și apoi ne-am luat rămas-bun și ne-am îndreptat spre capete diferite ale coridorului ca să ne întindem în propriile camere. Nimic nu se compară cu borâtul împreună atunci când e să-ți faci un prieten apropiat. Odată, într-o noapte fierbinte de vară, îmi petrecusem o oră sărutând un student de la Yale, păros, cu siluetă de maimuță, pentru că îmi era milă de el, așa era de urât. Când am terminat, mi-a spus: – Te-am clasat, păpusă. La patruzeci de ani o să fii o mironosiță. Construcția clopotul de sticlă se referă la depresia personajului principal. Personaj principal care, așa cum am arătat și mai sus, conține multe referințe autobiografice. Sylvia Plath a suferit o depresie asemănătoare pe când avea 21 de ani și a încercat să se sinucidă, înghițind un pumn de pastile și ascunzându-se apoi în beciul casei. A fost găsită trei zile mai târziu, iar următoarele șase luni și le-a petrecut într-o clinică de psihiatrie. Știam că ar trebui să-i fiu recunoscătoare doamnei Guinea, dar eu nu simțeam nimic. Dacă doamna Guinea mi-ar fi dat un bilet spre Europa sau un voiaj pe mare, în jurul pământului, pentru mine n-ar fi fost cu absolut nimic diferit, pentru că, oriunde m-aș fi aflat – pe puntea unui vas sau la o cafenea în Paris sau în Bangkok -, aș fi stat sub același clopot de sticlă, fierbând în propriul meu aer stătut. Sylvia Plath s-a sinucis în 1963, la vârsta de doar 30 de ani. Clopotul de sticlă fusese publicat cu doar câteva luni înainte și, la început, nu se bucurase de o atenție prea mare din partea criticilor. Cartea poate fi comandată online de pe sau ."
3,http://blogdecititori.ro/solaris-stanislaw-lem-un-sf-filosofic-si-psihologic/,"Solaris este, cred, singura carte de până acum pe care am citit-o după ce am văzut filmul. Țin minte că m-a tulburat într-o asemenea măsură încât după finalul filmului am început să caut cât mai multe informații care să-mi risipească ceața în care m-a lăsat regizorul rus. Solaris este o carte scrisă de Stanislaw Lem și publicată în anul 1961. Unsprezece ani mai târziu a apărut și proiecția cinematografică a romanului. Filmul lui Tarkovski mi s-a părut incredibil de bun. Greu, dar foarte bun. Cartea, în schimb, mi s-a părut și mai bună. Dar și mai grea decât filmul. Nu sunt un consumator de literatură SF și poate că de aceea în unele momente am avut dificultăți în a înțelege limbajul din Solaris. E drept că nici cunoștințele de chimie și fizică nu reprezintă punctul meu forte iar din acest motiv câteodată citeam cu frâna trasă. Totuși stilul lui Stanislaw Lem a reușit să mă captiveze chiar de la început iar lectura romanului nu mi-a luat mai mult de trei zile. Romanul lui Lem este despre o planetă misterioasă ce poartă numele de Solaris. Oamenii de știință au petrecut zeci de ani studiind planeta, despre care se crede că ar fi o ființă vie – un imens “ocean gânditor”. Descoperirea lui Solaris avusese loc aproape cu o sută de ani înaintea nașterii mele. Planeta gravitează în jurul a doi sori: unul roșu, altul albastru. Timp de peste patru decenii, de ea nu s-a apropiat nicio navă. În acea epocă trecea drept sigură teoria lui Gamow-Shapley privind imposibilitatea apariției vieții pe planetele stelelor duble. Cartea are în prim plan o echipă de oameni de știință aflați pe o stație ce orbitează în jurul lui Solaris. Narațiunea se face la persoana I-a, personajul principal fiind Kris Kelvin, un psiholog nou sosit pe stație. Din echipaj mai fac parte Snaut și Sartorius. Un al patrulea membru al echipajului, Gibarian, s-a sinucis cu puțin timp înainte de sosirea lui Kelvin. Ideea centrală a romanului gravitează în jurul ideei că oamenii nu sunt în stare să relaționeze cu alte ființe. Iar de aici Stanislaw Lem lansează o întreagă filosofie în care este expusă incapacitatea umanității de a accepta o altă formă de viață inteligentă. Nu căutăm pe nimeni în afara oamenilor. N-avem nevoie de oglinzi în care să ne răsfrângem. Nu știm ce am putea face cu alte lumi. Ne este îndeajuns aceasta în care trăim, dar, fiindcă începem să ne sufocăm în ea, vrem să descoperim în alte părți propria noastră imagine idealizată; întruchipările ei le căutăm uneori în civilizații mai evoluate decât a noastră, alteori le regăsim în viziunea trecutului nostru primitiv. Universul romanului este senzațional de bine construit. Lem se lansează în explicații extrem de detaliate despre teoriile din jurul “oceanului gânditor” venind cu o tonă de argumentări logice, științifice și chiar teologice. Solaristica – scria Muntius – este substitutul religiei în era cosmică, este o credință împodobită cu veșmintele științei. Contactul, țelul către care tindem, constituie ceva la fel de cețos ca și prezența îngerilor sau apariția unui Soter. Explorarea este o liturghie exprimată în formule metodologice, munca perseverentă a pământenilor seamănă cu o bunăvestire, întrucât nu există și nu pot exista punți între Solaris și Pământ. Recunosc că la un moment dat, atunci când citeam despre teoriile solaristiciene, mă încerca un oarecare sentiment de plictiseală. Termeni precum simetriade, lugoni, mimoizi sau asimetriade mi-au dat ceva bătăi de cap încercând să-i înțeleg. În cele din urmă m-am lăsat păgubaș. Pentru a înțelege în detaliu ideile lansate de Lem este nevoie să recitesc Solaris. Lucru pe care îl voi face într-o bună zi. Poate că până atunci o să pregătesc terenul lecturând și alte romane SF. Cartea poate fi cumpărată online de pe sau ."
3,http://blogdecititori.ro/seducatoarea-din-florenta-salman-rushdie-basme-cu-indieni/,"M-am apucat de “Seducătoarea din Florența” cu o oarecare teamă din pricina prejudecăților mele legate de locuitorii celei de-a doua țări din lume ca populație. Dar cum locuiește de mulți ani în Marea Britanie, mi-am zis că n-o să mor dacă o să citesc măcar unul din romanele sale, mai ales că tot auzit de-a lungul timpului elogii peste elogii la adresa sa. Primele 20-30 de pagini mi-au plăcut, se întrevedea o frumoasă atmosferă de basm construită în jurul unui personaj misterios. Au urmat însă alte 20-30 de pagini în care Salman s-a grăbit să-mi înfățișeze ale personaje, care aparent nu aveau nicio legătură între ele, alte locuri, alte întâmplări și în acel moment am început să mă țin cu mâinile de cap. Cred că de vină or fi lentoarea și conservatorismul meu, dar încrengătura de personaje și întâmplări m-a dat peste cap. Avem pe de-o parte două mari orașe, reprezentante ale unor civilizații diametral opuse , Fatehpur Sikri și Florența. Pe de altă parte avem și câteva personaje extrem de interesante precum împăratul Akbar cel mare, Salim – fiul preferat al împăratului, curva scheletică Mohini, Abul Fazl – omul care le știa pe toate; precum și cei trei buni prieteni din Florența ale căror destine sunt separate în mod tragic pentru ca mai apoi să se reîntâlnească și bla, bla – mai departe giumbușlucuri literare comerciale, răsturnări de situație, o scriitură simplă, liniară și ușor digerabilă. La început au fost trei prieteni, a zis el molcom. Niccolo “Il Machia”, Agostino Vespucci și Antonio Argalia. Lumea copilăriei lor era o pădure fermecată. Apoi părinții lui Nino au fost uciși de ciumă. El a plecat să-și caute norocul, iar ceilalți doi nu l-au mai văzut niciodată. De ce mi-a fost frică nu am scăpat, adică de stilul acela indian care îmi provoacă insomnii, cu împărați, prințese, acțiune pe nu știu câte planuri și, ce să vezi!, la final toate ițele sunt descâlcite, toate se leagă și rămâi prost. Ei bine, nu rămâi chiar prost fiindcă Salman Rushdie nu e un scriitor de duzină, are talent cu carul, are un stil frumos dar totusi, pe mine unul nu m-a dat pe spate. După ce termin de citit o carte am obiceiul să mă uit în tavan preț de câteva secunde și să reflectez asupra celor citite. La finalul romanului lui Rushdie am privit spre tavan câteva secunde și, pentru că aveam o varză completă în cap, am abandonat orice tentativă de analiză. Nu zic că “Seducătoarea din Florența” o fi vreo carte proastă, Doamne Ferește!, doar că pe mine pur și simplu nu m-a prins stilul. Așa că o să-l las pe Rushdie în pace, cel puțin o vreme, și o să mă întorc la oile mele. Sau la ale lui Murakami. Asta rămânea dintr-o ființă umană atunci când îi luai casa, familia, prietenii, orașul, țara, universul: o făptură fără context, al cărei trecut se estompase și al cărei viitor era sumbru, o entitate deposedată de nume, de sens, de tot ce însemna viață, cu excepția unei inimi care încă mai bătea, pentru o vreme. Cartea poate si comandată online de pe sau ."
3,http://blogdecititori.ro/complexul-lui-portnoy-philip-roth-cu-evrei-si-frustrari-sexuale/,"Am citit această carte acum mai bine de două luni dar de fiecară dată când mă gândeam să scriu măcar două-trei rânduri mă blocam inexplicabil și amânam operațiunea pe data viitoare. Și asta pentru că m-a bulversat complet, m-a dărâmat din temelii cu scriitura sa incredibil de mișto și cu tulburătoarea poveste a lui Alex Portnoy. “ ” nu e chiar genul de roman pe care să-l citești oriunde. Publicat în Statele Unite la sfârșitul anilor 60, în plină revoluție sexuală, Roth nu face concesii de limbaj și nu își menajează cititorul de la scene sexuale de-a dreptul scârboase pe alocuri. În mod clar acest roman al scriitorului american nu se adresează pudibonzilor sau celor al căror stomac nu digeră expresii vulgare. Romanul îmbracă forma unei confesiuni pe care Alexander Portnoy, un tânăr evreu de 32 de ani, o face psihanalistului său. Aflăm astfel că Alex a crescut în sânul unei familii de evrei din New York cu reguli stricte, întreaga copilăriei fiindu-i marcată de o dragoste maternă sufocantă, Sophie Portnoy (mama lui Alex) fiind de altfel un personaj extrem de savuros – tipul mamei cicălitoare în ochii căreia Alex rămâne puișorul ei chiar și la 32 de ani. Primul capitol al romanului, cel care ne este prezentată familia lui Alex, curge lin, fiind presărat de scene comice, bine scrise, cu referințe ironice la adresa familiei tipice de evrei americani. După primele douăzeci de pagini, se declanșează însă prăpădul. Ajuns la vârsta pubertății, Alex devine captiv al complexelor și al frustrărilor sexuale. Îndrăgostit de sine însuși (nu de plăcere ci mai mult din lipsă de alte variante), tânărul Portnoy se iubește cu un ficat proaspăt pe care mama sa urmează să-l gătească, un măr găurit, o sticlă de lapte etc. Și toate aceste scene sunt redate magistral de Roth, cu un umor splendid și o autoironie aproape șocantă. O scenă care m-a făcut să râd cu lacrimi și să exclam în același timp, băi da cât de bine scrie Roth ăsta!, a fost cea în care Alex suferă de boala testiculului necoborât în scrot și își exprimă temerile cu privire la acest aspect: Prin urmare, testiculul meu stâng și-a mutat domiciliul în imediata apropiere a canalului inghinal. Apăsând cu degetul în șanțul dintre vintre și coapsă, puteam să-i simt încă, în primele săptămâni de după dispariție, rotunjimea gelationasă; au urmat, însă, nopți de groază, când îmi scormoneam pântecele în van, scotoceam până sus, în coșul pieptului – vai mie, călătorul își pierduse urma în regiuni necartografiate și necunoscute. Oare unde o fi plecat? Cât de sus și cât de departe avea să meargă până să ajungă la destinație? Te pomenești că într-o bună zi o să deschid gura în timpul unei ore să spun ceva și o să mă trezesc cu oul meu stâng lipit de vârful limbii? “Complexul lui Portnoy”, în ciuda limbajului și a scenelor erotice, nu e roman despre sex. Abundă în astfel de pasaje, dar e mai multă un roman psihologic despre religie, normele stricte și stupide ale comunității, despre educația defectuoasă, complexele de natură socială, sexuală etc. Hai să privim adevărul în față: curvă sau nu, tipa e marfă, recunoști? Cine o vede cu mine își dă seama clar de tot ce-mi doresc eu de la viață. Este exact ceea ce taică-miu numea “fufă”. Da’ bine-nțeles! Și pot eu să aduc acasă o fufă, doctore? – Mami, tati, v-o prezint pe soția mea, fufa. Nu că are niște buci bestiale? Acum ceva timp am inclus „Complexul lui Portnoy” în topul celor mai bune cărți pe care le- , atribuindu-i poziția a zecea, dar acum, după ce ideile au mai fermentat puțin, cred că m-am pripit – ar fi trebuit să intre măcar în top 5. Cartea poate fi comandată online de pe sau ."
3,http://blogdecititori.ro/animal-pe-moarte-philip-roth/,"„Animal pe moarte” e singurul roman scris de Philp Roth pe care l-am citit până acum. Eram curios de modul în care scrie unul dintre cei mai apreciați scriitori americani contemporani. Așa că am început cu ceva mai light. Romanul numără puține pagini, în jur de două sute, și, din câte am înțeles, nu este socotit printre cele mai importante scrieri ale lui Roth. Chiar dacă o fi așa mie mi-a plăcut însă această cărțulie a celebrului scriitor american. Animal pe moarte ni-l înfățișează pe David Kepesh, un profesor de literatură de șaizeci și ceva de ani ce are o ocupație extrem de interesantă – să combine studentele din universitate. Pentru a nu avea probleme din cauza acestei pasiuni, Kepesh a pus la punct o strategie infailibilă: așteaptă ca studenții săi să termine facultatea iar apoi organizează o petrecere la el acasă, timp în care pune ochii pe câte-o studentă iar apoi trece la acțiune. În acest mod o cunoaște pe Consuela Castillo, o tânără cubaneză față de care David Kempesh simte o atracție neobișnuită. Cei doi se cuplează și, mai mult decât atât, Consuela Castillo reușește să-l facă pe fostul ei profesor de literatură să se îndrăgostească nebunește de ea. Iar Kepesh, avid de iubire, simte pentru prima dată pe pielea lui semnificația unor sentimente precum gelozia sau frustrarea sexuală. Îți poți imagina bătrânețea? Sigur că nu poți. Eu n-am putut. N-aș fi putut. N-aveam habar ce e aia. Nici măcar o imagine falsă. Nimic. Și nimeni nu-și dorește să se întâmple altfel. Nimeni nu vrea să înfrunte ceva de genul ăsta înainte de a-i vedea vremea. Cum se vor petrece lucrurile? Obtuzitatea e de rigueur. Primele pagini din “Animal pe moarte” mi-a adus aminte oarecum de . Și acolo avem de-a face cu un moș pervers, doar că romanul lui Marquez mi s-a părut mult mai subțire. Și nu mă refer aici la numărul de pagini. Stilul lui Roth este unul serios și grav, cu multe inserții de natură filosofică și introspecții sincere ale personajului principal, ce oferă cărții un aer trist ce te îndeamnă spre reflecție. Caracterul imposibil al individului. Stupiditatea de a fi tu însuți. Inevitabila comedie de a fi cât de cât cineva. Fiecare nou exces mă slăbește și mai mult – dar ce poate face un bărbat nesătul? Nu mă opun fiindcă e dezgustător. Mă opun fiindcă înseamnă îndrăgostire. Singura obsesie pe care și-o doresc toți: <<iubire>>. Oamenii cred că, îndrăgostindu-se se împlinesc? Unirea platonică a sufletelor? Eu cred tocmai pe dos. Cred că ești întreg înainte de a începe. Iar iubirea te fracturează. Ești întreg apoi ești despicat. Ea a fost un corp străin introdus în integritatea ta. Prima parte a romanului are un iz comercial. Însă „Animal de moarte” recuperează incredibil pe ultima sută de metri. Consuela Castillo, deținătoarea unui corp superb și a unei perechi de sâni perfecți, află că suferă de cancer. Și nu orice fel de cancer ci un cancer ce îi va mutila corpul. Iar de aici încolo David Kepesh începe să privească cu alți ochi moartea. Cartea poate fi cumpărată online de pe sau ."
3,http://blogdecititori.ro/dora-bruder-patrick-modiano-premiul-nobel/,"Recunosc că m-am aventurat în lecturarea operei lui Patrick Modiano pentru simplul fapt că eram curios să văd ce-i poate pielea . Iar pentru acest demers am ales Dora Bruder (a cântărit foarte mult faptul că această cărțulie are puțin peste 100 de pagini și mi-am imaginat că o voi citi foarte repede). Dar mi-am cam luat țeapă. Chiar dacă am strâns puternic din dinți, dar și din alte părți alte corpului, tot n-am reușit să termin Dora Bruder într-o singură zi. Probabil că dacă n-ar fi fost atât de scurtă aș fi abandonat-o imediat aruncând-o pe raftul unde păstrez volumele . Cartea este scrisă la persoana I-a din perspectiva unui scriitor ce găsește într-un ziar vechi un anunț referitor la dispariția unei copile de 15 ani pe nume Dora Bruder. Scriitorul se lansează apoi într-o adevărată muncă de detectiv pentru a descoperi cât mai multe detalii despre fuga Dorei. În decembrie 1988, după ce am citit în Paris-Soir din decembrie 1941 anunțul dispariției Dorei Bruder, m-am gândit la asta luni de zile. Mă obseda precizia deosebită a câtorva detalii: Bulevardul Ornano numărul 41, 1,55 m, față ovală, ochi căprui-cenușii, haină sport gri, pulover vișiniu, fustă și pălărie bleu-marin, pantofi sport maro. Iar de jur împrejur, noaptea, neantul, uitarea. Mi se părea că nu voi reuși niciodată să dau nici peste cea mai neînsemnată urmă a Dorei Bruder. Patrick Modiano încearcă să prezinte într-un mod cât mai sec, simplu și obiectiv dramele pe care le-au înfruntat evreii din Franța în timpul ocupației naziste. Ideea nu e rea, de acord, dar stilul domnului Modiano mi s-a părut de-a dreptul imposibil. Nu puține au fost momentele în care am închis cartea nervos, gândindu-mă să îmi ocup timpul cu preocupări de altă natură. În Dora Bruder am descoperit același stil franțuzesc care mă seacă – descrieri inutile ale străzilor și clădirilor din Paris și evocări din vremuri de demult care nu transmit nimic cititorului. Iar inserțiile cu diferite acte scoase de prin nu știu ce arhivă chiar au reușit să mă calce serios pe bătături. Oi fi eu mai mai prerențios, sau poate că nu reușesc să apreciez anumite unele cărți la adevărata lor valoare, însă Dora Bruder și Patrick Modiano m-au lăsat mai rece ca un iceberg. Am scris paginile acestea în noiembrie 1996. Zilele sunt tot mai ploioase. Mâine va începe luna decembrie și se vor împlini cincizeci și cinci de ani de la fuga Dorei. Spectaculos. Se împlinesc nu știu câți ani de la fuga Dorei. Vai, să-ți tragi palme! Problema e că Modiano nu m-a impresionat cu nimic. Și nici nu vreau să mai insist cu vreo altă carte de-a domniei sale. Știu, am o gândire infantilă, îl judec din prisma unei singure cărți, bla, bla. La revedere, Patrick Modiano! Du-te și terorizează și alți cititori."
3,http://blogdecititori.ro/dorian-gray-si-al-sau-portret-recenzie/,"Portretul lui Dorian Gray e o carte pe care am citit-o pentru că nu aveam chef să mă uit la film. Și bineînțeles pentru că Oscar Wilde e irlandez. Dar asta e altă socoteală, așa că haideți să trecem la lucruri mai puțin serioase, cum ar fi, de exemplu, să discutăm pe marginea romanului. Cartea începe cu o discuție între lordul Henry Wotton și pictorul Basil Hallward . Acesta din urma lucra la portretul unui tânăr foarte chipeș și, pe măsură ce se apropia de finalizarea picturii, devine tot mai conștient de frumusețea portretului. Și ca să nu mai lungim vorba, tânărul din portret este, așa cum probabil v-ați prins deja, Dorian Gray. După ce portretul e gata și Dorian Gray vede munca prietenului său Basil, are parte de un moment de inspirație absolut genială. Dorian Gray conștientizează faptul că vă îmbătrâni în timp ce portretul său vă rămâne veșnic tânăr. Mda, profundă cugetare, n-am ce zice. Ce trist e! O să îmbătrânesc, o să devin oribil și îngrozitor. Însă portretul acesta o să rămână de-a pururi tânăr. N-o să fie nicicând mai bătrân decât în această zi de iunie… Ah, ce bine ar fi dacă lucrurile ar sta invers! Dacă s-ar putea ca eu să rămân veșnic tânăr, iar portretul să fie cel care să îmbătrânească! Pentru asta… pentru asta… aș da totul!Da, nu e nimic pe lumea asta pe care să nu-l dau în schimbul acestei minuni. Mi-aș da și sufletul pentru asta! Oscar Wilde decide însă să se joace puțin cu mințile cititorilor săi și inversează puțin procesul. Adică Dorian Gray nu va mai îmbătrâni, toate ridurile și celelalte semne ale trecerii timpului urmând să fie transpuse doar pe pânza tabloului. Ideea centrală pe care Oscar Wilde o redă în acest roman este cel puțin incitantă, și anume că orice faptă pe care o facem, reprobabilă sau mai puțin reprobabilă, se imprimă cu ușurință pe chipul nostru. Și astfel trăsăturile unei persoane ajung să reprezinte suma faptelor comise de aceasta. Imediat ce zări, în lumina slabă, chipul hidos care rânjea la el, de pe buzele pictorului se înălță un strigăt de oroare. Ceva din expresia imaginii aceleia îl umplea de dezgust și ură. Dumnezeule mare! Se uita chiar la chipul lui Dorian Gray! Oroarea aceea, indiferent de natura ei, nu stricase încă de tot frumusețea aceea minunată. În părul rărit se mai vedea o nuanță aurie, iar gura senzuală își păstra ceva din stacojiul original. Ochii abrutizați păstraseră ceva din drăgălășenia albastrului lor, iar nările și gâtul frumos modelate nu-și pierduseră cu desăvârșire contururile nobile. Da, era chiar Dorian. Dar cine pictase tabloul acela? Despre firul narativ din “Portretul lui Dorian Gray” nu voi mai dezvălui nimic fiindcă ideea ce stă la baza acestui roman este cea mai importantă și nu telenovela. Într-un final însă acțiunea romanului și ideile filosofice expuse în filele acestuia se încheagă de minune și dacă după ce vei termina lectura acestui roman te vei gândi la cât costă ultimul model de Peugeot, atunci îți meriți soarta pe deplin și ar trebui să incluzi în lista de lecturi viitoare și „Fram, ursul polar”."
3,http://blogdecititori.ro/zorba-grecul-nikos-kazantzakis/,"Atunci când auzim de Zorba Grecul ne gândim mai ales la cu Anthony Quinn în rolul principal. Dar cartea omonimă a lui este cu mult superioară producției cinematografice iar acest lucru l-am descoperit și eu săptămânile trecute. Zorba Grecul e un roman ce atrage încă de la primele pagini; narațiunea curge fluent, stilul e simplu iar atunci când citești ai de fapt impresia că asculți pe cineva care își deapănă povestea vieții sale. Extrem de interesant e faptul că această carte se bazeză pe experiențele din tinerețea autorului. Nikos Kazantzakis s-a servit de întâmplările pe care le-a trăit alături de pentru a scrie acest roman. Sătul să fie luat peste picior și catalogat drept un șoarece de bibliotecă, naratorul decide să lase cărțile deoparte și să se transforme în schimb într-un om al acțiunii, într-un afacerist. În acest scop închiriază o mină de lignit părăsită dintr-un sat de pe malul insulei Cretea și în timp ce se afla într-o cafenea din Pireu este abordat de Alexis Zorbas, un muncitor bătrân ce-i mărturisește că a fost maistru în mine. Cucerit de simplitatea și pofta de viață a lui Zorbas, tânărul șoarece de bibliotecă îl angajează pe loc și îi oferă postul de supraveghetor al minei proaspăt închiriate. Vorba lui dură se strecurase pe nesimțite în mine și de atunci tot căutam un pretext să las baltă hârțoagele și să trec la fapte. Îmi era silă și rușine să port ca blazon spiritual acest rozător abject. În urmă cu o lună găsisem prilejul: am închiriat, pe un țărm cretan, spre Marea Libiei, o mină de lignit părăsită. De-aceea plecam acum în Creta, să trăiesc laolaltă cu oamenii simpli, muncitori, țărani, departe de tagma șoarecilor de bibliotecă. Între narator și Zorbas se leagă o strânsă prietenie, bătrânul țăran arătându-i tânărului intelectual că fericirea nu se ascunde în cărțile de filosofie, ci în lucrurile simple și mărunte de zi cu zi. Alexis Zorbas nu e un personaj simplu, ci extrem de simplu. Nu e școlit, dar dispune de o inteligență nativă incredibilă și reușește să conceapă răspunsuri simple, amuzante și tranșante la mai toate întrebările și frământările metafizice ale prietenului său mai tânăr – aceste replici reprezentând de altfel și deliciul lecturii. Zorbas e un om cu adevărat liber, călătorește după bunul său plac, nu are un loc căruia să-i zică casă, nu are constrângeri de nicio natură și cu toate acestea se consideră un om fericit. Iute la mâine, cu o fire explozivă, Zorbas suferă și se bucură cu aceeași intensitate, găsește bucuria într-un pahar de vin, în muzica cântată la santuri iar atunci când simte că nu se poate exprima cu ajutorul cuvintelor dansează de unul singur. Pricepeam că Zorbas ăsta era omul pe care-l căutam fără nădejde de-atâta amar de ani; o inimă vie, un suflet mare, neșlefuit, care avea buricul legat de maica lui, Pământul. Ce însemna artă, dragoste de frumos, puritate, patimă – muncitorul ăsta mi le lămurise cu cele mai simple vorbe. Mă uitam la mâinile lui tăbăcite de săpatul la cazma, pricepute să cânte la santuri – pline de bătături și zbârcituri, deformate, nervoase. Desfăcură cu mare grijă și gingășie, de parc-ar fi dezbrăcat o femeie, desaga și scoaseră din ea un santuri vechi, cu o mulțime de coarde, cu podoabe din bronz și fildeș și cu o fundă de mătase roșie în vârf. Degetele lui groase îl mângâiară încet, pătimaș, ca pe o femeie. Apoi îl înveli la loc, cum învelim trupul iubit să nu înghețe de frig. Zorba Grecul e un roman ce uimește prin simplitatea sa, e un roman ce are efectul de a-ți ridica moralul instant și de a te pune pe picioare, oricât de lipsit de poftă de viață ai fi. Cartea poate fi comandată online de pe o sau ."
3,http://blogdecititori.ro/gogol-si-sufletele-sale-moarte/,"M-am apucat să citesc „Suflete moarte” de Gogol după ce anterior lecturasem , “Însemnările unui nebun” și Și fiindcă Gogol reușise să mă surprindă cu fiecare povestire pe care puneam mâna, chiar nu știam la ce să mă aștept de la „Suflete moarte”. Îmi imaginam că ar putea fi vorba despre o scriere fantastică și absurdă precum „Nasul” însă, fiindcă îl aveam totuși în ecuație pe Gogol, eram destul de rezervat. Și, sincer să fiu, bine am făcut! Primele pagini ale romanului au menirea să te bage în mister. Gogol îți face cunoștință cu Cicikov, un boier nici prea prea, nici foarte foarte, ce cutreieră Rusia pentru a cumpăra suflete moarte. Iar când vorbim de suflete moarte ne referim întra-adevăr la iobagii deținuți de moșieri ce au încheiat socotelile cu viața. Și pentru că listele cu iobagii în viață și cei decedați se actualizau foarte greu în Rusia acelor vremuri, Cicikov vine cu o ofertă de nerefuzat pentru moșieri: să treacă pe numele lui pe acei iobagi decedați. Bineînțeles că planul lui Cicikov era să câștige un purcoi de bani după vânzarea sufletelor moarte către stat. Însă maestrul Gogol, cel care nu a avut milă de personajele sale din Mantaua și Nasul, nu îl va menaja nici pe Cicikov. Astfel chiar dacă la început boierul ce vânează suflete moarte ne este înfățișat ca o ființă misterioasă, în cele din urmă ajungem să-i plângem de milă săracului Cicikov. Iar de vină nu sunt decât celelalte personaje ale romanului, pe care scriitorul rus nu a vrut să le menajeze nicio clipă. Și astfel, indivizii care au fost scăpați de povara de a mai plăti taxe pentru țăranii morți încep să facă scenarii, care de care mai năstrușnice. Adică scenarii la care cu greu te abții să nu izbuncnești în hohote de râs. Dar toți se îndoiră foarte mult că Cicikov ar fi căpitanul Kopeikin și găsiră că dirigintele poștei o cam luase razna. De altfel, la rândul lor, nu se făcură nici ei de rușine și, stimulați de inteligenta presupunere a dirigintelui poștei, o luară la rândul lor razna și mai dihai. Printre numeroasele ipoteze, destul de perspicace în felul lor, era una ciudată care le întrecea pe toate: că Cicikov n-o fi fiind cumva Napoleon deghizat, că englezul de multă vreme invadează Rusia fiindcă-i țară atât de puternică și de întinsă, că doar de câteva ori doar apăruseră caricaturi, în care un rus era zugrăvit stând de vorbă cu un englez. Englezul stă în picioare și ține la spate un câine legat de o sfoară, iar câinele, cică, ar fi Napoleon: “Ai grijă, zice, dacă nu-mi convine ceva, îndată dau drumul câinelui!”. Și iată că acum, poate, i-or fi dat drumul de pe Insula Elena, iar el străbate Rusia, îl vezi și zici că-I Cicikov, dar în realitate nu-i deloc Cicikov. Paranoia personajelor din Suflete moarte depășește orice limită, mai ales spre finalul primului volum. Consider însă că nu are rost să insist asupra acestor fragamente fiindcă sunt de o frumusețe rară și mai bine vă las pe voi să le descoperiți singuri. Referitor la titlul romanului, Suflete moarte, cică Gogol nu s-ar fi referit doar la înțelesul propriu-zis ci ar fi încercat să facă o metaforă prin care să-i critice pe cei care deși sunt încă vii sunt putrezi pe interior. Nu o să insist nici asupra acestei idei fiindcă, până la urmă, fiecare înțelege ce vrea și ce poate dintr-o anumită scriere. Plus că nimeni nu a stat la fundul scriitorului să-l tragă de limbă și să-l facă să mărturisească ceea ce a vrut să transmită în fiecare propoziție. Vreau să-mi exprim totuși regretul Gogol a ars în două rânduri manuscrisul celui de-al doilea volum din Suflete moarte iar noi am rămas cu doar câteva frânturi care nu au o logică extraordinară și care nu ne lasă decât să ghicim, după bunul nostru plac, destinul distinsului domn Cicikov."
3,http://blogdecititori.ro/citit-mantaua-lui-gogol-desi-e-inca-vara/,"“Mantaua” e prima scriere de Gogol cu care mi-am clătit ochii. Și recunosc că mi-a fost îndeajuns să citesc două paragrafe ca să îl pun pe N.V. Gogol undeva sus de tot în topurile mele. Înainte să citesc „Mantaua” am tras cu ochiul câte puțin despre biografia lui Gogol și mă așteptam să regăsesc același stil obositor și convențional al scriitorilor realiști ruși. Și, pentru că veneam după , mă temeam să nu îmi găsesc dispoziția necesară pentru a-l lectura pe distinsul prozator ucrainean. Mi-am dat singur palme și mi-am făcut curaj mai ales după ce am văzut că scurta povestire a lui Gogol numără cam 50 de pagini. Personajul principal, Akaki Akakievici Bașmacikin este „funcționarul cutare” de la „departamentul cutare”, vechi în slujbă și neted pe creier. Aflăm că domnul Akaki ocupa de atât de mult timp sluba respectivă încât nimeni nu își mai aducea aminte când a intrat în slujbă și cine l-a angajat. Fiind un simplu copist, Akaki Akakievici Bașmacikin, înzestrat cu chelia de rigoare, nu era din cale afară de sociabil, fapt pentru care autorul ne împărtășește faptul că nimeni nu îi purta respect. Akaki Akakievici era văzut în același loc, în aceeași poziție, în aceeași funcție de copist, așa că ulterior toți ajunseră să creadă că așa s-a născut pe lume, gata de slujbă, cu uniforma pe el și cu chelia pe cap. La departament nu se bucura de respectul nimănui. Ușierii nu numai că nu se ridicau atunci când apărea el, dar nici măcar nu-l priveau, de parcă prin sala de primire nu trecea decât o muscă în zor. Gogol ne prezintă prin intermediul lui Akaki Akakievici imaginea tipică a funcționarului de rând, marginalizat și limitat, ce nu are decât o singură procupare: să își iubească munca neroadă, muncă pentru care nu era apreciat de nimeni. În viața lui Akaki apare însă neprevăzutul, un neprevăzut demn de râsul curcilor, aș putea spune. Mantaua pe care o avea de mulți ani se rupe iar Petrovici, un „croitor bețiv chior de-un ochi”, îi dă vestea cea tragică: mantaua nu mai poate fi cusută. Vestea îl zdruncină serios pe sărmanul Akaki care trece astfel printr-o gravă criză existențiale. După îndelungi cugetări lăuntrice copistul își ia inima în dinți și îi zice croitorului Petrovici să-i facă o manta nouă. Pentru mantaua cea nouă, Akakai Akakievici face eforturi supraomenești – renunță la ceaiul de seară, nu mai aprinde lumânări și pășește pe vârful degetelor pentru a nu-și uza pantofii. Trebuie să știți că și mantaua lui Akaki Akakievici era subiect de batjocură pentru funcționari: o deposedaseră până și de respectabilul nume de manta și-i spuneau capot. Într-adevăr, avea o alcătuire ciudată: gulerul i se micșora de la un an la altul, căci oferea material pentru cârpirea altor porțiuni. Cârpirea nu dovedea arta croitorului, așa că mantaua era urâtă ca un sac. După luni de agonisit croitorul cel chior de-un ochi îi aduce mantaua cea nouă iar Akaki Akakievici nu-și mai încape în petic de bucurie. Colegii încetează să-l mai necăjească , îl felicită pentru achiziție și îl invită chiar la o oarecare petrecere. După bairam, în drumul spre casă, trei indivizi îl acostează pe copist și îl dezbracă pe mantaua cea nouă. Akakievici încearcă apoi, disperat, să formuleze plângeri în dreapta și în stânga, atârnându-se de speranța că hoții vor fi prinși în cele din urmă. Trebuie să repet că stilul lui Gogol m-a cucerit instant. Modul în care și-a creionat personajele, ironizându-le și distrugând în acest mod mitul eroului care face și desface de unul singur fiind în același timp un exemplu de moralitate, m-a făcut ca imediat după ce am terminat Mantaua să comand de pe net mai toate cărțile scrise de Gogol pe care le-am găsit. Și probabil că în viitorul foarte apropiat, voi veni cu recenzii și pentru , Însemnările unui nebun sau . Așa că zilele următoare mai aruncați câte-o geană pe acest blog, când vă plictisiți pe la birou, pe plajă sau oriunde v-ați afla. Cartea poate fi comandată online de pe sau ."
3,http://blogdecititori.ro/nasul-de-n-v-gogol-pierdut-nas-il-declar-nul/,"Prima scriere de Gogol pe care am citit-o a fost . Și tot în acel articol pomeneam ceva de faptul că o să mai amintesc câte ceva de N. V. Gogol atunci când o să am chef. Și uite că mi-a venit cheful să scriu câte ceva despre „Nasul”, o scurtă povestire care trecuse neobservată de mine până de curând. În „Nasul” întâlnim un Gogol absurd, zeflemitor și deloc milos cu sine însuși și cu personajele sale – adică un Gogol în nota obișnuită. Din primele pagini ale povestiri aflăm că bărbierul Ivan Iakovlevici descoperă la micul dejun un nas în pâinea pe care urma să o mănânce. Știre de ora cinci, ce să mai vorbim, păcat însă că știrile de la ora cinci nu se inventaseră pe atunci. Și în loc să cheme Protecția Consumatorului și armata de jurnaliști, domnul Ivan Iakolevici se hotărăște să scape de nas și-l aruncă de pe podul Isakievski. Partea absurdă și cu adevărat amuzantă începe abia în capitolul al doilea, atunci când asesorul de colegiu . Urmează apoi o telenovelă simpatică. Kovaliov pornește în căutarea nasului, face o plângere la poliție și dă chiar și un anunț în ziar. Secvența în care Kovaliov dă anunțul în ziar abundă în umor, însă un umor negru și subtil, deloc zgomotos. Am încercat, în timp ce citeam povestirea lui lui Gogol, să îmi imaginez cum ar suna în zilele noastre un astfel de anunț. Probabil ceva in genul: “Am pierdut nas, îl declar nul”. Onorabilul slujbaș asculta cu o mină gravă și, în același timp, număra literele din anunțul primit. De jurîmprejur stăteau o mulțime de băbuțe, băieți de prăvălie și argați, toți cu anunțuri. Într-unul se spunea că se oferă spre angajare un vizitiu care nu pune strop de băutură în gură; altul dădea de știre că se pune în vânzare o caleașcă puțin uzată, adusă la Paris în anul 1814; în altul se ceda o slujnică de nouăsprezece ani, pricepută la spălatul rufelor, bună și pentru alte treburi; se mai ofereau: o trăsură trainică, cu un arc lipsă; un cal vânăt-rotat tânăr și iute, de șaptsprezece ani; semințe de la ridiche și de napi, proaspăt aduse de la Londra… La fel ca în Mantaua sau, păstrând proporțiile, la fel cum a procedat și mulți ani mai târziu, Gogol se ia în serios și redă această întâmplare absurdă din toate punctele de vedere, folosindu-se de un realism ucigător. Bine, dar nasul chiar mi-a dispărut! Dacă a dispărut, asta-i treaba doctorului. Se spune că există oameni care pot să-ți pună orice nas vrei. De altfel, remarc că trebui să fiți o persoană veselă căreia îi place să glumească în societate. Probabil că frumusețea acestei povestiri este dată și de faptul că Gogol analizează cu un realism sadic toate complicațiile și problemele ce se ivesc după ce Kovaliov și-a pierdut nasul. Ce-i drept și acțiunea povestirii este inedită însă stilul lui Gogol este până la urmă cel care dă tonul."
3,http://blogdecititori.ro/sorgul-rosu-mo-yan-brutal-violent-dar-si-fermecator-in-acelasi-timp/,"Am auzit despre “Sorgul Roșu” că ar fi o carte extrem de dură și ți-ar trebui un stomac tare pentru a digera descrierile scârboase și extrem de detaliate. este un scriitor chinez ce a fost laureat cu Premiul Nobel pentru Literatură în urmă cu trei ani, „Sorgul Roșu” fiind romanul său de debut. La începutul lecturii eram destul de sceptic, în urmă cu puțin timp am citit , nu prea mi-a plăcut, și după primele pagini din „Sorgul Roșu” mi-am zis, Oh, nu, un alt roman de ficțiune istorică! Treaba nu a stat chiar așa fiindcă romanul lui Mo Yan e mai mult mitic decât istoric. Mo Yan nu se dă în lături de la absolut nimic atunci când vine vorba de a descrie o scenă de luptă sau execuția unui sătean, nu există limită în narațiunea sa, iar pe retina cititorului se formează cele mai grotești, scârboase și sângeroase imagini pe care și le poate imagina cineva. Tata a văzut cum cuțitul lui Sun taie ca un ferăstrău deasupra urechii unchiului. Unchiul a urlat neîncetat, ca un nebun, iar un șuvoi de urină de un galben uscat i-a țâșnit dintre picioare. Tata tremura foșnitor ca o trestie. Un soldat japonez s-a apropiat, în mâini cu o tavă albă de porțelan. S-a oprit în picioare lângă Sun, iar acesta a pus în ea urechea cărnoasă și cumsecade a unchiului. I-a retezat-o apoi și pe cealaltă și i-a pus-o tot acolo. Tata a văzut urechile săltărețe în tavă și dăngănind înăuntru. De obicei astfel de scene m-ar fi iritat, deși stomacul meu de cititor e destul de călit, însă Mo Yan nu m-a oripilat așa cum m-aș fi așteptat. Asta s-a datorat probabil și faptului că în romanului autorului chinez scenele burutale se împletesc cu poezia orientală, iar moartea și toate ororile războiului depășesc limita grotescului și ajung la un nivel aproape mitologic. În „Sorgul Roșu” se povestește despre o ambuscadă pe care soldații chinezi din provincia Gaomi o pregătesc armatei japoneze. Întregul roman este structurat în jurul acestui atac, dar structura nu este una liniară, nu se povestește doar scena bătăliei de la un cap la altul, Mo Yan întrerupând lupta după bunul său plac pentru a introduce felurite istorisiri ce-i întățșează pe Douguan, tatăl naratorului, Yu Zhan’ao, bunicul naratorului și Dai Fenglian, bunica naratorului. Nici unul dintre cele trei personaje nu își merită însă titulatura de personaj principal, adevăratul personaj al acestei scrieri fiind de fapt sorgul omniprezent și martor tăcut la toate atrocitățile și grozăviile ce se petreceau în lanurile sale. Sorgul s-a-nroșit, sorgul s-a-nroșit, de la răsărit, diavolii-au venit, de la răsărit, diavolii-au venit. Țara-i prăbușită, casa-i prăvălită. Hai, cu toți, sculați, arma apucați, pușca înșfăcați, diavolii-mpușcați, casa apărați… Pentru cei de la oraș care nu au văzut prea multe chestii la viața lor în afară de betoane și mașini (așa cum sunt și eu) sorgul este, potrivit definiției din DEX, o plantă furajeră anuală din familia gramineeior, rezistentă la secetă, cu frunze lungi, mari și cu inflorescențe în formă de panicul. Despre acțiune și personaje nu aș vrea să vorbesc prea mult fiindcă narațiunea este structurată asemenea unui basm, unul deosebit de sângeros dar și fermecător în același timp, în care cititorul ajunge să descopere treptat toate ițele poveștii, narațiunea purtându-l prin diferite momente temporale, de-a lungul lanurilor de sorg. Un mic sfat totuși: nu vă atașați prea mult de personaje. Bunicul s-a gândit că e deja luna a zecea, stă să vină iarna, iar el e bolnav și slăbit, fiul lui nu se poate ghici dacă moare sau trăiește, casa și familia i s-au prăpădit, oamenii toți au fost loviți de năpastă, au murit și Wang Guang, și De Zhi, șchiopul Guo Yang a plecat departe în alt sat, plăgile de pe picioarele femeii Liu tot scor puroi și picură sânge, orbul stă plictisit toată ziua, fetița asta, Frumușica, nu pricepe nimic. A opta trage de el, detașamentul Leng îl înghesuie, japonezii îi poartă mare dușmănie… Stătea rezemat în baston pe o movilă de la marginea lăsăturii, privind într-o parte spre cadavrele care umpleau locul și la sorgul roșu abandonat la pământ. Cartea poate fi comandată online de pe sau ."
3,http://blogdecititori.ro/sarbatoarea-neinsemnatatii-milan-kundera/,"Sărbătoarea neînsemnătății, de Milan Kundera, a văzut lumina tiparului în 2013. La noi a apărut la finele anului trecut. De Kundera citisem și pentru că autorul ceh a reușit să mă stârnească am decis să-l explorez cât mai mult. Romanul e scurt, are puțin peste o sută de pagini și în mod normal nu ar trebui să-ți răpească mai mult de două-trei ore. Așa că nu are rost să mă lungesc nici eu prea mult și o să încerc un rezumat din două fraze. Cu trei săptămâni înainte de aniversarea sa, D’Ardelo, dorind să facă o glumă proastă își inventează un cancer. În roman se perindă mai multe personaje însă Kundera nu a atribuit nici unuia rolul principal. Totuși, trăsăturile personajelor nu sunt deloc trasate în mod superficial. Avem de-a face cu trăiri intense și dialoguri incitante, pe teme cel puțin delicate. Toată lumea își bate gura cu drepturile omului. Ce glumă! Existența nu ți-e bazată pe nici un drept. Nici măcar să-ți sfârșești viața din proprie voință nu-ți permit acești cavaleri ai drepturilor omului. Romanul a fost publicat la șaizeci de ani de la moartea lui Stalin nu dintr-o coincidență, ci pentru că Stalin chiar apare în “Sărbătoarea neînsemnătății”. Milan Kundera ne înfățișează un Stalin mucalit, pus pe glume, care se amuză teribil trăgând cu urechea la conversațiile pe care subordonații săi le aveau la toaletă. Mihail Kalinin este și el ridiculizat în cartea lui Kundera, autorul ceh țesând o adevărată poveste în jurul vezicii urinare a politicianului sovietic și a denumirii orașului Kaliningrad – urbea natală a filosofului Immanuel Kant. Lectura este una facilă, amuzantă și chiar relaxantă. Scriitorul ceh nu se sfiește să intre în contact direct cu cititorul, să glumească cu acesta și să-l ironizeze. Aceste intervenții ale autorului nu mi-au displăcut și cred că au contribuit cu succes la instaurarea unei bune dispoziții în timpul lecturii. Mă repet? Îmi încep capitolul cu aceleași cuvinte pe care le-am întrebuințat chiar la începutul romanului? Știu. Titlul romanului m-a obsedat încă de la începutul lecturii fiindcă nu știam ce și-a propus Kundera să transmită cititorului. Și pe măsură ce avansam în lectura cărții, cu atât înțelegeam mai puțin semnificația titlului fiindcă toate întâmplările redate păreau lipsite de importanță. Până când am realizat că de fapt chiar despre asta e vorba în carte, despre neînsemnătate, adică despre acele întâmplări neînsemnate care ne marchează existența. Neînsemnătatea, prietene, e esența existenței. E cu noi peste tot și tot timpul. E prezentă chiar acolo unde nimeni nu vrea să o vadă: în grozăvii, în bătăliile sângeroase, în cele mai cumplite nenorociri. Adeseori se cere curaj ca s-o recunoști, în condiții atât de dramatice, și ca să-i spui pe nume. Dar nu-i vorba numai s-o recunoști, trebuie s-o și iubești, neînsemnătatea, trebuie să înveți s-o iubești. Aici, în parcul ăsta, înaintea noastră, uită-te, prietene, e prezentă cât se poate de vădit, cu toată inocența, cu toată frumusețea ei. Și pentru că e frumos din când în când să vin și cu câte o recomandare, vă sfătuiesc cu cea mai mare căldură ca în cazul în care vă hotărâți să parcurgeți „Sărbătoarea neînsemnătății”, să vă alocați două, trei ore de liniște absolută și să citiți cartea dintr-o bucată. Cartea poate fi comandată online de pe sau ."
3,http://blogdecititori.ro/maestrul-si-margareta-mihail-bulgakov-dracu-viziteaza-uniunea-sovietica/,"După ce am terminat de citit „Maestrul și Margareta”, m-am întrebat: “așa și, care-i faza, a venit dracul pe pământ ca să ce?” Din fericire, am reflectat mai mult după lectura acestui roman și m-am prins că nu e doar o chestie puerilă. chiar a făcut o chestie mișto aducând un mic strop de mare fantezie în cenușia Uniune Sovietică. Dar parcă prea am început abrupt această recenzie, sau mi se pare mie că am băut din nou prea puțin? Paharul e gol… Mihail Bulgakov ar fi devenit, probabil, un scriitor serios, cu o tonă de romane serioase, dacă nu s-ar fi născut în țara de origine a comunismului. L-a cunoscut de tânăr pe Tolstoi (unul dintre cei mai serioși scriitori pe care i-am citit vreodată), s-a tras în poză cu el, adică era pe calea cea dreaptă. Ca orice artist sovietic ce se respectă, Bulgakov intră în conflict cu regimul încă de la primele sale scrieri. Din 1929 lui Bulgakov nu i se mai publică absolut nimic iar scriitorul rus trăiește abia de pe o zi pe alta. Se stinge din viață, în mizerie, unsprezece ani mai târziu. Și mă gândesc acum, cum să nu trimiți diavolul în Moscova și să nimicești toți scriitorii sovietici lingăi după un asemenea tratament? Mihail Alexandrovici Berlioz, redactor șef al unei reviste literar-artistice lunare și președintele consiliului de conducere al uneia dintre cele mai de seamă grupări literare din Moscova, Massolit, discută împreună cu Ivan Nikolaevici Ponîrev despre inexistența lui Hristos. În discuție se implică, total neinvitat, și profesorul Woland, cel care le mărturisește celor doi că a fost de față la răstignirea lui Hristos. După ce îi prevestește moartea lui Berlioz, Woland este considerat nebun de către cei doi, însă întâmplarea face ca săracul redactor șef să își găsească sfârșitul în scurt timp, exact așa după cum îi fusese prorocit. De acum încolo se declanșează un adevărat iad, la propriu; în scenă intră un motan uriaș vorbitor (Behemont), o vrăjitoare goală (Hella), fostul dirijor de cor bisericesc Koroviev și Azazello – ajutoarele lui Woland, însuși Satana care a venit puțin prin Moscova societică să își facă de cap și să dea un bal, invitând la petrecere cei mai mari nelegiuți care trăit vreodată pe pământ. Musafirul nu mai era singur în dormitor, ci cu o societate întreagă; în celălalt fotoliu ședea tipul care i se năzărise lui Steopa în oglinda din vestiar. Acum îl vedea limpede de tot: o mustăcioară pufoasă, o lentilă e pince-nez-ului sclipind viu, iar cealaltă lipsă. Dar în dormitor apăruseră lucruri și mai albastre: pe un puf al văduvei bijutierului stătea tolănit într-o poză neobrăzată un al treilea; și anume un motan negru de dimensiune înspăimântătoare, cu un pahar de votcă într-o labă și cu furculița, pe care apucase s-o înfigă într-o ciupercă marinată, în cealaltă. Romanul lui Bulgakov e un regal fantastic; dacă la început realul se îmbină cu chestiile supranaturale, pe măsură ce înaintezi în lectura romanului realizezi că nu mai este nicio limită de trecut, pentru că te afli la câteva rânduri distanță de dracu’ și de tot alaiul său. Și dacă asta n-o să-ți fie îndeajuns, chiar o să îți placă de el, o să simpatizezi cu el și o să ți se pară un băiat simpatic. „Maestrul și Margareta” e un roman ce chiar nu trebuie ratat. Doar că înainte de a-l începe vă sfătuiesc să citiți și câteva chestii despre viața lui Bulgakov pentru a înțelege mai bine contextul în care a dat naștere acestei opere. Se petrecu un lucru nemaivăzut. Motanul își zbârli blana neagră și scoase un mienut sfâșietor. Apoi se făcu ghem și, ca o panteră, sări drept în pieptul lui Bengalski, de unde se mută pe capul acestuia. Mârâind, își înfipse labele grase în părul rar al prezentatorului și, cu un urlet sălbatic, după ce îl răsuci de două ori, smulse capul de pe gâtul lui durduliu. A, și să nu uit, în „Maestrul și Margareta” am dat, probabil, peste cea mai tare vorbă de duh din câte au fost scrise vreodată despre Dostoievski: Ca să te convingi că Dostoievski este scriitor, trebuie neapărat să-i ceri legitimația? Păi, ia dumneata la întâmplare cinci pagini din orice roman al lui și te vei convinge, fără nici o legitimație, că ai de-a face cu un scriitor! Și-apoi, cred că nici nu avea legitimație. Cartea poate fi comandată online de pe sau ."
3,http://blogdecititori.ro/drumul-spre-vozia-un-roman-fantasy-romanesc-nici-prea-prea-nici-foarte-foarte/,"“Drumul spre Vozia: Cei trei și Pădurea cea Mare” este un roman fantasy românesc scris de Mihai-Andrei Aldea și publicat în anul 2008. Se vrea a fi, cică, primul roman fantasy românesc. Nu am stat să disec această afirmație sau să fac muncă de detectiv pentru a descoperi dacă nu cumva au existat și alte scrieri similare publicate până în 2008, pentru că prea puțin mă interesează cine a fost primul. Acestea fiind zise, haideți să intrăm cu vitejie în analiza romanului. Romanul începe abrupt, fără prea mult prezentări, înfățișându-ne trei flăcăi aflați într-o călătorie misterioasă, despre al cărei scop nu ni se oferă prea multe informații. Mitu, Dan și Surdul sunt trei prieteni din copilărie ce pornesc la drum din Șindrilița spre Derala, nădăjduind ca în cele din urmă să ajungă în Vozia. Pentru a ajunge în Vozia au de străbătut Pădurea cea Mare și Drumul Trecătorii. Bineînțeles că pe cei trei eroi îi așteaptă tot felul de peripeții și primejdii ce la un moment dat par fără scăpare. Am intrat, din câte se pare, în Pământul Dacilor. Dar ar trebui să întâlnim o cetate, un sat ceva, să ne înfățișăm la vreun șef de-al lor, taraboste sau cum îi zice . Avea dreptate omul acesta că nu ne-a poftit nimeni pe-aici. Și dacă nu facem rost iute de-o invitație, s-ar putea să ne trezim poftiți fie afară din acest tărâm, fie afară din această lume. Universul din “Drumul spre Vozia” e înțesat de întâmplări și personaje din folclorul românesc. Iar acest aspect m-a făcut să consider că romanul chiar merită atenția mea. Așa că l-am citit pe nerăsuflate, deși nu sunt un mare fan al genului fantasy. Nu o să insist prea mult în cele ce urmează pe desfășurarea acțiunii. O să vă prezint însă lucrurile ce m-au încântat dar și acele aspecte ce nu au reușit să mă entuziasmeze peste măsură. În primul rând trebuie să subliniez că „Drumul spre Vozia” e un roman bine documentat. Nu avem de-a face cu multe personaje adugate din burtă. Ei bine, or fi câteva, dar măcar autorul s-a inspirat destul de mult din folclorul românesc. Pentru că, din câte am înțeles, autorul este pasionat de folclor, obținând în acest sens titlul de doctor în filologie, specializarea folcloristică. Așa ca întregul cadru mitic al romanului mi s-a părut foarte bine realizat. Nu întâlnim hobiți, orci, goblini, troli sau alte ființe de prin Stăpânul Inelelor ci avem de-a face cu năluci, strigi, bouri, pitici, daci, urși negri, călugări, fluiere fermecate etc. Munții Albi, pe care cei ce mergeau pe Drumul Trecătorii nici nu-i vedeau erau totuși cunoscuți în legende. Chiar și Căluțul din stele, se spunea, cu greu îi trecuse. Vârfurile se înălțau foarte, foarte sus, iar vânturile născute de munți se ridicau vijelios pentru a ajunge la Vântul Turbat. Gheața și cristalul se îngemănau pe acești munți, dându-le înfățișarea unor nori împietriți, dar și un luciu de sticlă. Era, se spunea, cu neputință să-i urci, dar și să-i treci în zbor. Și, mai rău decât atât, în dușmănia acestor munți își aflau de mii de ani sălașul balauri înspăimântători și temuții călugări daci numiți umblători printre nori. Din păcate Drumul spre Vozia nu revoluționează cu nimic genul fantasy. E doar un roman fantasy obișnuit ce, din perspectiva construcției firului narativ, se agață cu îndârjire de toate clișeele tipice acestui gen. E mai special în ochii noștri pentru că e un roman românesc – primul sau măcar printre primele romane fantasy din literatura noastră. Din punct de vedere stilistic nu am putut să nu observ modestia limbajului care la un moment dat devine destul de supărătoare. Limba română e foarte ofertantă și bogată în arhaisme dar mi s-a părut că autorul a fost prea preocupat de construcția cadrului mitic și a lăsat elementele de limbaj undeva în planul secund. De asemenea personajele mi s-au părut, ca să folosesc un eufemism, serbede. Autorul nu s-a chinuit deloc să le dea câtuși de puțin culoare, le-a scos din buzunar și le-a trântit direct în acțiune, uitând să facă măcar un simplu contur. Mă întreb cum ar fi ieșit acest roman dacă Mihai-Andrei Aldea ar fi înjghebat o intrigă și câteva peronaje pe măsura cadrului mitic imaginat? Probabil trăsnet. Se pare că autorul ar fi terminat de scris un al doilea volum și se pregătește să îl scrie și pe al treilea. Sper doar ca domnul Mihai-Andrei Aldea să nu se grăbească și să le corecteze de zeci de ori înainte de a le prezenta editurii. Și chiar să le rescrie. Fiindcă chiar aș vrea să citesc un roman fantasy românesc bine scris. Cei curioși pot afla mai multe despre roman și autor de pe ."
3,http://blogdecititori.ro/sindromul-de-panica-in-orasul-luminilor-matei-visniec/,"De Matei Vișniec am tot auzit încă de când eram mic de pe la posturile locale de televiziune. Dar, paradoxal, nu am fost curios până de curând de opera literară a lui Vișniec. Poate din cauza faptului că patriotismul meu local e sublim dar lipsește cu desăvârșire. De curând am aflat că scriitorul rădăuțean a primit Premiul Literar Augustin Frățilă, și, cum n-am citit mai deloc din literatura română contemporană, mi-am zis că a venit momentul să întreprind ceva în acest sens. N-am vrut să încep cu „Negustorul de începuturi de roman”, deși probabil că îl voi citi cât de curând, ci am ales să fac cunoștință cu domnul Vișniec prin intermediul scrierii „Sindromul de panică în Orașul Luminilor”. Recunosc că îmi este destul de greu să concentrez în câteva cuvinte acțiunea romanului. Fiindcă nu prea știu cu ce să încep. Ah, ok, o să încep cu banalul început. Majoritatea întâmplărilor din roman îl au în centrul lor pe domnul Cambreleng – un editor fără editură ce încearcă să resusciteze diverși scriitori ratați. Matei Vișniec – un alter ego al scriitorului, se află și el în aceeași situație. A emigrat în Franța în anul 1987, a devenit celebru după publicarea poeziei Corabia, pentru ca mai apoi să intre într-un con de umbră. Și astfel începe să frecventeze cafeneaua Saint-Medard, acolo unde face cunoștință, bineînțeles, cu domnul Cambreleng, dar și cu alți scriitori ratați. Toți considerați că aveți ceva de spus, în loc, mai degrabă, să încercați să fiți fericiți. Nici unul dintre voi nu s-a gândit o singură secundă că viața ar putea să fie sacrificată și vieții, nu numai literaturii. Arătați-mi un singur om care să spună… mi-am sacrificat viața pentru viață. Nu, toți se sacrifică pentru altceva decât pentru viață. Când îi auzi pentru ce se sacrifică îmi vine să-i omor. Unul se sacrifică pentru copilul său, altul pentru mama sa, altul se sacrifică pentru frații săi… Câte femei nu pretind că s-au sacrificat pentru soții lor! Alții se sacrifică pentru muzică, alții pentru balet… Ca mai orice scriitor ce-și duce veacul în Paris, Vișniec se încumetă și el la o descriere originală orașului. Astfel Parisul este comparat cu un cimitir al artiștilor ratați, un oraș populat de cadavrelor celor care au sosit în urbe cu gânduri mărețe, dar care s-au pierdut cumva pe drum. Dacă am putea să privim Parisul de sus, printr-o lupă uriașă concepută să ne facă să descoperim doar corpurile artiștilor ratați, toate străzile Parisului ar apărea acoperite complet de cadavre… De altfel, din această cauză și simțim o senzație de elasticitate când ne plimbăm prin Paris, pentru că de fapt pășim pe cadavre… Privite printr-o astfel de lupă selectivă, toate bistrourile Parisului ar apărea pline de cadavre așezate pe scaune, în jurul tuturor meselor, precum și în picioare la bar… Stilul lui Matei Vișniec e foarte alambicat. Începe ușor, realist, pentru ca mai apoi să coboare cu viteză pe panta absurdului. Romanul te amțeste atât de tare încât la sfârșit nici nu mai știi pe ce lume te afli. Cel puțin așa am pățit eu. Sindromul de panică în Orașul Luminilor este scris la persoana I-a, atât din perspectia alter ego-ului Matei Vișniec, cât și din perspectiva celui de-al doilea alter ego al autorului – Gogu Boltanski, un rădăuțean pasionat de literatură ce decide să stea deoparte de agitația lumii literare, alegând o viață simplă de paznic, pentru ca în paralel să studieze liniștit literatura. Dar nu e doar atât. Mai avem de-a face și cu alți naratori: un scriitor ratat cu origini multiple ce nu are o limbă maternă, o pisică ce își alungă stăpânul și devine proprietara apartamentului și o cocoașă cu personalitate. Din punctul de vedere al domnului Cambreleng, noi toți cei care eram strânși în jurul său aveam statut de autor de cărți moarte. Niciodată în istoria lumii nu s-au scris atâtea cărți moarte ca în ziua de astăzi, ne explica domnul Cambreleng. Cărțile mor, în ziua de astăzi, cu o viteză uluitoare. Iar unele se nasc, de altfel, gata moarte. Da, da, ne mai spunea domnul Cambreleng, cărțile mor, trebuie să vă obișnuiți cu acest gând. Cărțile agonizează, ca niște ființe vii, pe standurile librăriilor, așteaptă ce așteaptă și apoi încep să se ofilească, încep să obosească, se îmbolnăvesc de așteptare, se sufocă, simt că nu vor mai fi deschise de nimeni… Deși am spus și mai sus, simt nevoia să subliniez: lectura romanului te copleșește la un moment dat, te amețește. Personajele se amestecă cu autorii lor, intră în viața acestora, cărțile prin viață și se revoltă pentru că nu sunt citite, limbile din capul domnului Pantelis se gândesc la o revoluție etc. Mi s-a părut că Vișniec a vrut să facă tot în 300 de pagini: un jurnal intim, o proză care să desființeze barierele între narator și personaj, un roman textualist de manual, o cronică a scriitorilor emigranți din Europa de Est. Și lista nu se încheie aici, vă asigur. Privind în ansamblu, lectura s-a dovedit a fi una plăcută și incitantă, deși la un moment dat am avut impresia că mă înfrupt dintr-o shaorma cu de toate. O să citesc cât de curând și “Negustorul de începuturi de roman”, mai ales că acum știu cam la ce să mă aștept."
3,http://blogdecititori.ro/cum-mi-am-facut-creierul-terci-cu-povestasul-lui-mario-vargas-llosa/,"De regulă mă feresc să mă aventurez în explorarea unor cărți mai puțin necunoscute pentru că sunt un cititor dificil; mă ia un vertij îngrozitor atunci când citesc ceva ce nu mă atrage și, în același timp, oricât de mult mi-ar provoca lectura respectivă o stare de disconfort, trag de mine să o duc la bun sfârșit. Problema apare atunci când dau peste o astfel de carte scrisă de un autor cu care am avut amintiri plăcute. De Mario Vargas Llosa am citit și eram foarte curios și de alte cărți scrise de domnia sa. Am ales „Povestașul”, însă dragul de Llosa m-a cam dezamăgit. Nu știu, poate că problema e la mine, nu sunt chiar un fan al realismului magic dar chiar am tras mult de mine să finalizez “Povestașul”. Sincer să fiu nu îmi mai amintesc mare lucru din ce se întâmplă prin acest roman al lui Llosa. După ce am terminat carte neuronii îmi erau terci, indienii machiguengas mi-au făcut capul calendar cu poveștile lor absurde și fantastice. Romanul e construit pe doua planuri; unul centrat în jurul Saul Zuratas, un evreu urât pasionat de indienii peruani din Bazinul Amazonului și un alt plan care ne prezintă comunitatea acestor indieni machiguengas prin intermediul povestașilor. Povestașul sau povestașii trebuie să fie un fel de poștași ai comunității. Personaje care mergeau de la un cătun la altul, pe întinsul teritoriu pe care se risipiseră indienii machiguengas, povestind unora ce făceau alții, informându-i reciproc despre evenimentele, întâmplările sau nenorocirile acestor frați pe care îi vedeau rareori sau poate niciodată. Însuși numele îi definea. Povesteau. Gura lor era liantul acestei societăți pe care lupta pentru supraviețuire o obligase să se fărâmițeze și să se risipească în cele patru zări. Grație povestașilor, părinții aflau vești despre copii, frații despre surori și tot datorită lor erau la curent cu morțile, nașterile și celelalte întâmplări din viața tribului. Dacă frământările lui Saul Zuratas mi-au suscitat cât de cât interesul, n-am înțeles în schimb de nicio culoare cine naiba e Tasurinchi și ce vrea de la viața mea. O singur lucru mi-a plăcut din tot romanul: numele pe care Saul i l-a dat papagalului său, trebuie să recunoaștem că nu e un nume chiar așa de rău pentru un animal de companie. Nu vreau să mă rezum doar la aceste două lecturi în ceea ce-l privește pe Llosa, am auzit câte ceva despre „Războiul sfârșitului lumii” și „Mătușa Julia și condeierul” dar dacă dau din nou peste vreun Tasurinchi, să-mi sară ochii din cap dacă nu-l mut pe Llosa în . Cartea poate fi cumpărată de pe sau ."
3,http://blogdecititori.ro/orasul-si-cainii-mario-vargas-llosa/,"„Orașul și câinii” este romanul cu care a debutat – scriitor peruan ce a primit Premiul Nobel pentru Literatură în anul 2010. Romanul a fost publicat în anul 1962 pe când Llosa avea doar 27 de ani. În „Orașul și câinii” Mario Vargas Llosa zugrăvește viața și atmosfera de la Colegiul Militar Leoncio Prado din Lima. Llosa a fost și el student la această unitate de învățământ și, din câte se pare, atât personajele, cât și întâmplările redate în carte, sunt reale într-o oarecare măsură. Acțiunea se concentrează în jurul unui grup de cadeți în an terminal. Alberto Fernandez, cunoscut mai degrabă sub porecla de “Poetul”, compune colegilor poezii și povestiri erotice, contra cost bineînțeles; Boa este unul dintre cei mai violenți elevi din anul al V-lea, Ricardo Arana, “Sclavul”, reprezintă acel elev timid și slab, umilit și batjocorit de toți; „Jaguarul”, poreclit astfel pentru agilitatea sa, este cadetul în fața căruia nimeni nu are tupeul să scrâșnească, fiind de asemenea și conducătorul Cercului – un grup format din patru elevi cu scopul de a sustrage subiectele de la examene. Scriitorul peruan nu a făcut uz de menajamente atunci când a fost vorba să redea atmosfera din cadrul liceului militar. Deși aflați sub supravegherea strictă, cazonă, a subofițerilor, cadeții nu se sfiiesc să fumeze și să bea în dormitoare, să organizeze concursuri de masturbare sau să-și satisfacă poftele abuzând găini. Cei din primul an sunt porecliți „câini” de către cei din anii superiori (de aici venind și titlul romanului), fiind umiliți în mod constant. De abia a trecut pragul, cu zâmbetul încă pe buze, când a simțit lovituri în spate. A căzut, s-a rostogolit și a rămas întins, cu fața în sus. A încercat să se ridice, dar n-a putut: un picior îl apăsa pe stomac. Zece fețe indiferente îl cercetau ca pe o insectă, împiedicându-l să vadă tavanul. Un glas a zis: – Pentru început, cântă de o sută de ori “sunt un câine”, pe ritm de corrido mexican. N-a putut. Era uimit și-i ieșiseră ochii din orbite. Îl ardea în gât. Piciorul apăsa ușor pe stomac. – Nu vrea, a zis glasul. Câinele nu vrea să cânte. Și atunci, chipurile și-au deschis gurile și l-au scuipat, dar nu o dată, ci de mai multe ori, până a trebui să-și închidă ochii. Romanul m-a tras îndeosebi prin tehnica narativă utilizată de Llosa. Acțiunea se petrece când în prezent, când în trecut, se sare de la persoana I-a la persoana a III-a, ne sunt prezentate pe larg patru personaje – Poetul, Sclavul și Boa, al patrulea personaj fiind învăluit în mister până la sfârșitul romanului. Pe lângă viața militărească a elevilor de la Leoncio Prado, Llosa surprinde în fundal și un tablou al Limei din anii 1950. Sărăcia, prejudecățile, diferențele dintre bogați și săraci, munteni și cei din capitală sunt atent disecate. Acțiunea romanului se desfășoară lin, fără grabă, asemeni unei zile sufocante de vară, până când unul dintre cadeți este rănit grav în cadrul unui exercițiu militar. Recunosc că din acel moment nici măcar nu am mai reușit să respir normal, am abandonat orice idee de a-mi îndeplini funcțiile fiziologice și nu am capitulat până când nu am terminat de întors și ultima filă a romanului. Amărâtul ăsta de Cava, ce mai corcitură, numai gândindu-te la el te lasă nervii, și Sclavul, cu o bucată de plumb în cap, cum să nu fim răscoliți cu toții! De altfel mă tot întreb de ce dracu’ ne-or fi ordonat să ne îmbrăcăm cu uniforma albastră, tocmai pe soarele ăsta de vară, toată lumea era lac de sudoare, parcă aveam toți burta plină de draci. Cartea lui Llosa mi s-a părut într-adevăr șocantă. E, probabil, unul dintre cele mai dure romane din câte am citit vreodată. Tulburările interioare ale personajelor principale sunt redate cu migală, la un moment dat realizezi că empatizezi cu fiecare cadet, în ciuda faptelor abominabile pe care unii dintre aceștia le comit. Și tu ești vinovată, și când ți-am zis că a murit, n-ai plâns, nici milă nu ți-a fost. Și tu ești vinovată, și dacă-ți ziceam că l-a omorât Jaguarul, ai fi zis sărmanul, un jaguar adevărat? Nici măcar n-ai fi plâns, iar el era nebun după tine. Și tu ești de vină, dar nu te-a interesat decât fața mea serioasă. Vina și fața mea! Picioare-de-Aur, care-i o lipitoare, are mai mult suflet decât tine. Cartea poate fi comandată online de la sau ."
3,http://blogdecititori.ro/cum-mi-pierdut-timpul-cu-proust-swann/,"Da, știu, jocul de cuvinte din titlu nu e chiar cel mai inspirat, dar măcar sunt sincer – chiar mi-am pierdut timpul cu domnul Marcel Proust. Nu citisem absolut nimic de Proust până de curând și câteodată mă simțeam complexat din această cauză. Așa că mi-am cumpărat „Swann”, primul volum din cele șapte ce alcătuiesc celebra serie „În căutarea timpului pierdut”. Deși mă mănâncă degetele să mai fac o glumă proastă despre titlul ales de Proust, o să încerc să mă abțin. Am început să-l lecturez pe Proust în timpul unei călătorii de șapte ore cu trenul, punându-mi speranța că distinsul scriitor francez va reuși să mărească viteza cu care se învârte acul ceasornicului. Mare greșeală! În primele 70 de pagini naratorul povestește cum nu putea să adoarmă, atunci când era mic, fără să-l pupe mă-sa. Da, 70 de pagini! Nu aveți idee cât de bucuros eram că mi-am dat jos pleata cu câteva zile înainte fiindcă altfel imi smulgeam probabil fir cu fir tot părul din cap. Totuși eu nu renunț așa repede la lectura unei cărți, așa că mi-am făcut curaj și am dat bice mai departe. Plus că scriitura era impecabilă, extrem de plictisitoare, dar impecabilă. Acesta a fost și motivul pentru care nu m-am oprit după primele 70 de pagini. Cred că mai bine renunțam de la bun început fiindcă paginile ce au urmat nu au adus nimic spectaculos. Doar o bătrânică bolnavă și sucită ce avea un singur criteriu de a împărți oamenii din viața ei: cei care o compătimeau și cei care îi erau indiferenți. Bineînțeles că ura ambele categorii de oameni. Cu mare greutate am ajuns până la pagina 130. Mi-am dat palme de fiecare dată când încercam să mai citesc câte-o filă, însă până la urmă am capitulat. Am ascuns apoi cartea în cel mai tainic loc din bibliotecă și probabil va rămâne acolo mult timp de acum încolo. Sau poate o voi folosi pe psot de tocător, că are coperta destul de groasă. Chiar dacă mi-am belit creierii cu Proust în ultimul hal, asta nu înseamnă că nu au existat și secvențe care mi-au plăcut. Au fost scurte și puține, dar măcar au existat. Iată una dintre ele: Fiecare îi cunoștea atât de bine pe toți ceilalți din Combray, fie animale, fie oameni, încât, dacă mătușa mea ar fi văzut din întâmplare trecând un câine pe care nu-l cunoștea, s-ar fi gândit într-una la acest fapt de neînțeles și i-ar fi consacrat talentele-i deductive și ceasurile ei libere. – O fi câinele doamnei Sazerat, spunea Francoise, fără prea mare convingere, dar în scopul de a o liniști și pentru ca mătușa mea să nu-și mai bată capul. – Ca și cum n-aș ști care-i câinele doameni Sazerat! Răspundea mătușa mea, al cărei spirit critic nu admitea cu ușurință un fapt neverificat. – O fi noul câine pe care domnul Galopin l-a adus de la Lisieux. – Ăsta o fi. – Se pare că-i un cățel foarte prietenos, adăuga Francoise, care deținea informația de la Theodore, inteligent ca un om mereu bine dispus, totdeauna făcând giumbușlucuri pline de grație. Arareori un animal de vârsta asta știe să se poarte atât de bine. Probabil îl voi relua pe Proust la 30 de ani. Sau la 40. Momentan o să fac post de la realismul francez și o să încerc să mă tratez cu niscaiva scriitori mai de prin zilele noastre."
3,http://blogdecititori.ro/matei-brunul-lucian-dan-teodorovici/,"Romanul al lui a fost recompensat acum ceva ani cu „Premiul literar Augustin Frățilă”, fiind desemnat romanul anului 2011 în România. De obicei nu mă las influențat de nu știu ce premii sau clasamente, dar cum sunt complet pe lângă cu literatura contemporană din țărișoara noastră, mi-am propus să încep cu cele mai premiate cărți din ultimii ani. Romanul lui Lucian Dan Teodorovici îl are în prim plan pe Bruno Matei – un marionetist puțin dereglat la prima vedere, ce se plimbă pe străzile din Iași cu Vasilache, marioneta sa, acțiunea desfășurându-se în timpul regimului comunist. Recunosc că primele 50-80 de pagini m-au băgat oarecum în ceață, până când am realizat prezentul alternează cu întâmplările din trecut. Aflăm astfel că tânărul Bruno Matei pleacă la sfârșitul anilor 30 împreună cu familia sa în Italia, pentru a locui la rudele din partea mamei. Bruno nu este foarte încântat de alegerea părinților săi și încearcă, fără succes, să se opună acestei mutări. După ce învață de la o familie de păpușari tainele acestei meserii, Bruno revine în România în anul 1945 și, profitând de faptul că tatăl său îl cunoștea pe Lucrețiu Pătrășcanu, este angajat la teatrul Țăndărică. Odată cu arestarea lui Pătrășcanu, Bruno este și el anchetat și apoi condamnat la zece ani de muncă silnică. Neștiind din ce motiv a fost întemnițat, Bruno Matei nu le poate oferi informații satisfăcătoare anchetatorilor săi care-l bănuiau că ar fi complotat împreună cu Lucrețiu Pătrășcanu, iar drept consecință este umilit și rupt în bătaie. În primul șir de nopți promise, bătaia la tălpi. Cu o rangă de fier, peste încălțăminte. Iar apoi, atunci când ranga nu i-a mai lovit călcâiele și degetele, atunci când și-a închipuit că totul s-a sfârșit și a reușit să-și oprească lacrimile, Bruno a fost ridicat și obligat să alerge prin încăpere, dinspre un perete spre celălalt. De douăzeci de ori, de treizeci de ori, de patruzeci de ori. Iar în timpul alergării tortura s-a dovedit și mai cumplită chiar decât loviturile de rangă. Și-apoi, întors în celulă, pus în pat, gerul a continuat treaba începută de anchetator, trimițând durerera dinspre picioare înspre gât, în tot corpul, o durere ca un șarpe ce se-ncolăcește de organe, mușcând din ele, sfâșiindu-le, lipindu-i ficatul de plămâni, plămânii de inimă, inima de splină, astfel încât Bruno a simțit cum toate organele i-au devenit unul singur, unul mare, unul care-i ardea pe interior trupul, sufocându-l. În timpul petrecut în închisoare Bruno Matei are parte de un accident nefericit în urmă căruia își pierde toate amintirile ultimilor douăzeci de ani. Cazul său mai special atrage atenția autorităților iar Bruno este eliberat și plasat sub atenta supraveghere a securistului Dumitru Bojin. Acesta are ca misiune reeducarea lui Bruno în spiritul noii societăți comuniste. Iar pentru ca experimentul să dea rezultate maxime, în viața lui Bruno, care de acum înainte devine Brunul la inițiativa tovarășului Bojinov, se infiltrează și Eliza, marionetistul devenind astfel o marionetă. În primă fază, îl bucurase cumva asta. Până la urmă, semăna pe undeva cu o invenție tehnică: iei un om puțin stricat pe alocuri, îl repari, dar nu-i bagi piesele inițiale, ci niște piese noi, mai bune, care-l fac mai funcțional în contextul actualei societăți, mai evoluate. Dintre toate personajele, cel mai mult mi-a plăcut de tovarășul Bojinov. Atent conturat și cu reale mustrări de conștiință, Bojinov întruchipează imaginea activistului de partid incult dar deloc prost, ager la minte și extrem de șiret. În schimb m-a dezamăgit faptul că autorul a lăsat-o în umbră pe Eliza, acordându-i un rol minor. După ce am terminat “Matei Brunul” am rămas oarecum dezorientat. Aș fi vrut să mai întorc câteva pagini, să mai citesc din frământările personajului principal pentru că finalul mi s-a părut prea abrupt, prea sec. Cred că dacă ar fi avut peste 500 de pagini, cartea aceasta ar fi fost o capodoperă, așa e doar un alt roman bun. Cartea poate fi cumpărată online de pe sau ."
3,http://blogdecititori.ro/regretabila-moarte-domnului-ivan-ilici/,"Prima scriere a lui Tolstoi pe care am citit-o a fost Anna Karenina. Și nu m-a dat pe spate. Nu zic că nu mi-a plăcut, a fost o lectură incitantă pe alocuri dar nu m-a făcut curios să întorc foile și altor romane d-ale dumnealui. Drept dovadă “Război și pace” zace de ani buni în bibliotecă și nu mi-am făcut curaj nici măcar să șterg praful de pe grosele volume. Totuși într-o bună zi mi-a căzut în mână “Moartea lui Ivan Ilici” și după ce am judecat din prisma subțirimii nuvelei că o pot citi lejer într-o jumătate de oră, m-am hotărât să aflu destinul lui Ivan Ilici. „Moartea lui Ivan Ilici” nu este vreo nuvelă care să te țină cu sufletul la gură. Știi tot ce se întâmplă încă de la primele rânduri. Ivan Ilici moare. Mare brânză! – ați putea spune. De fapt chiar e mare branză. Fiindcă Tolstoi nu insereaza nimic senzațional în nuvela sa. Nu se întâmplă nimic fantastic. Nu apar omuleți verzi care să asuprească lumea și supereroi care să o salveze. Nu vine nimeni cu un medicament minune care să îl vindece pe Ivan Ilici. Nu se întâmplă nimic din toate acestea și totuși cele câteva zeci de pagini alcătuiesc una dintre cele mai profunde și răscolitoare nuvele din câte au fost scrise vreodată. Tolstoi prezintă moartea lui Ivan Ilici – un magistrat de la Curtea de Apel în vârstă de 45 de ani, în cel mai simplu mod cu putință. Și în cel mai realist mod, aș putea adăuga. În primele capitole ale nuvelei scriitorul rus ne face o scurtă trecere în revistă a vieții lui Ivan Ilici și ni-l prezintă pe acesta încă din copilărie. Prezentarea e una scurtă, dar de efect. În acest mod aflăm că Ivan Ilici a făcut parte din categoria oamenilor respectabili, a fost un copil cuminte și un magistrat dedicat meseriei. S-a însurat cu Praskovia Feodorovna pentru că nu avea suficiente motive să nu o facă și apoi și-a canalizat toată energia pentru a obține o slujbă mai bine plătită. Așa că la vestea morții lui Ivan Ilici, primul gând al fiecărui domn prezent în cabinet se îndreaptă spre urmarea pe care acest eveniment o putea avea prin mutarea pe alt post sau prin avansarea lui personală ori a cunoscuților săi. Moartea lui Ivan Ilici este privită din două perspective diferite – cea a lui Ivan Ilici și cea a familiei și cunoscuților săi. Astfel colegii de serviciu, imediat după aflarea veștii că Ivan Ilici s-a făcut oale și ulcele, încep să-și frece mâinile de bucurie la gândul că se vor putea fi promovați în locul răposatului. Iar Praskovia Feodorovna, proaspăta văduva a lui Ilici, se gândește cum să obțină cât mai mulți bani în urma decesului soțului ei. Caius este un om, oamenii sunt muritori, deci Caius este muritor – i se păruse toată viașa corect numai în privința lui Caius, nu și a lui. Existase un Caius, adică un om în general, și raționamentul era cât se poate de întemeiat. Dar el nu era nici Caius, nici om în general, el fusese dintotdeauna o ființă deosebită, cu totul deosebită de ceilalți; fusese Vanea cu maman și papa, cu Mitea și Volodea, cu jucării, cu vizitiu și dădacă, apoi cu Katenka, cu toate bucuriile, amărăciunile și încântările copilăriei, adolescenței și tinereței. Simțise oare Caius mirosul acelei mingi de piele în dungi, care-i plăcea atât de mult lui Vanea? Dar cele mai tulburătoare rânduri sunt de departe cele care redau suferința și frământările lui Ivan Ilici. Tolstoi a scris atât de bine această nuvelă și a zugrăvit atât de natural zbuciumul interior al bietului Ivan Ilici încît anumite paragrafe le-am citit de zeci de ori. Mi le-am notat și apoi le-am recitit. Și probabil voi reciti Moartea lui Ivan Ilici până voi reuși să memorez întreaga carte pe de rost. Fiindcă aș vrea să mă trezesc în fiecare dimineață cu frazele lui Tolstoi în minte și înainte de orice faptă sau decizie importantă să realizez că moartea lui Ivan Ilici nu e o dramă, nu e ceva singular ci e procesul natural ce ne așteaptă pe toți. Suferința morală consta în faptul că în noaptea trecută, privind la chipul blând, toropit de somn, cu pomeții ieșiți în afară al lui Gherasim, pe Ivan Ilici îl fulgerase gândul că, într-adevăr, toată viața lui, viața conștientă, nu fusese ceea ce ar fi trebuit să fie. Îi trecuse prin minte că ceea ce i se păruse o aberație, adică gândul că nu își trăise viața cum ar fi trebuit, s-ar putea să fie un adevăr."
3,http://blogdecititori.ro/foamea-lui-knut-hamsun/,"“Foamea” este primul roman publicat de scriitorul norvegian (1890). Treizeci de ani mai târziu a fost recompensat cu Premiul Nobel pentru Literatură, criticii literari atribuindu-i lui Hamsun meritul de a fi contribuit la modernizarea romanului european. Despre „Foamea” am auzit că ar fi o capodoperă, iar după ce am văzut că numără mai puțin de 200 de pagini am purces la lectură fără să caut scuze inutile. Acțiunea romanului se petrece în Christiania (Oslo) – un oraș despre care naratorul spune că nimeni nu-l părăsește fără să fi rămas cu amprenta lui – și se concentrează în jurul unui tânăr scriitor ce își duce veacul de pe o zi pe alta, trăind de pe urma articolelor pe care le publica ocazional. Deși se află la limita supraviețuirii, fiind nevoit să rabde de foame mai tot timpul, dieta sa fiind alcătuită din așchii de lemn și bucăți de carton, tânărul scriitor care la un moment dat își însușește numele fictiv de Andreas, nu renunță la demnitatea sa și la principiile morale, preferând mai degrabă să moară de inaniție decât să cerșească bani. Gândurile mi s-au îndreptat din nou spre Dumnezeu. Mi se părea că îi era absolut imposibil să justifice de ce intervenea de fiecare dată când căutam o slujbă, încurcându-mi toate socotelile; în fond nu ceream altceva decât pâinea cea de toate zilele. Observasem foarte limpede că, atunci când eram nevoit să rabd de foame un timp mai îndelungat, creierul mi se scurgea parcă din craniu, lăsându-l gol. Mizeria în care se scaldă naratorul nu îl împiedică însă să facă acte de milostenie și astfel își amanetează vesta pentru a ajuta un cerșetor bătrân. Iar atunci când vânzătorul de la prăvălia de la care își cumpărase o lumânare îi dă din greșeală mai mulți bani decât ar fi trebuit, tânărul scriitor dăruiește banii unei femei ce vindea prăjituri în piață. Având un singur personaj principal, restul personajelor jucând doar roluri de decor, romanul lui Knut Hamsun se distinge în special prin monologurile extrem de intense și dramatice ale naratorului. Extrem de dur cu el însuși, Andreas își plânge de milă pentru situația în care a ajuns, pentru ca mai apoi să își reproșeze aceste gânduri. Desele monologuri au rolul de a-l menține cu puțin deasupra limitei de nebunie, o limită foarte fragilă însă care devine din ce în ce mai subțire pe zi ce trece. De-aș avea măcar un pic de pâine! O pâine mică, gustoasă de secară, din care să poți mușca în timp ce colinzi străzile. Și mergeam gândindu-mă la un anumit fel de pâine de secară, care ar fi atât de bună. Foamea mă chinuia puternic, doream să mor, să fiu departe. Am devenit sentimental și am început să plâng. Mizeria mea nu se mai sfârșea. Andreas nu e deloc rațional, nu se gândește nicio clipă să se organizeze astfel încât să depășească mizeria iar banii pe care îi primește din scrierea articolelor nu fac decât să amâne cu câteva zile momentul în care se va scălda din nou în suferință. Foamea e un roman halucinant, intens, trist, e genul de roman care pare scris pe burta goală, dintr-o bucată, în timpul unei crize de nebunie. Poate că acest aspect se datorează și faptului că Hamsun a împletit ficțiunea cu elemente autobiografice. Și chiar dacă a fost scris acum mai bine de o sută douăzeci de ani, mie mi s-a părut încă actual. Zi și noapte am tot tras la jug, mi-am ruinat ochii citind și am flămânzit până când mi-am pierdut mințile – ce naiba obținusem în schimb? Până și femeile de stradă se roagă lui Dumnezeu să le ferească să-mi vadă figura. Dar acum trebuie să se sfârșească, e clar; să mă ia dracu, trebuie să se sfârșească!… cu o furie crescândă, scrâșnind din dinți din pricină că mă simțeam sfârșit de oboseală, plângând și blestemând, am continuat să fac tărăboi fără să-mi pese de cei care treceau pe lângă mine. Am început din nou să mă torturez, să mă dau de bunăvoie cu capul de stâlpii lămpilor cu gaz, să-mi înfig unghiile adânc în carne, să-mi mușc limba adânc ca un dement, când aceasta se împleticea și să râd ca un ieșit din minți dacă simțeam o cât de mică durere din cauza mușcăturii. „Foamea” este, cred, unul dintre cele mai bune romane pe care le-am citit anul acesta. Nu mă așteptam să mă prindă atât de tare, mai ales că nu sunt familiarizat cu literatura nordică. Nu știu de ce i-am evitat pe norvegieni și pe restul nordicilor până acum, sau poate doar nu am avut ocazia să îi descopăr, însă de acum îmi propun să fiu mai open-minded. Cartea poate fi cumpărată de pe sau ."
3,http://blogdecititori.ro/j-fiinta-sexuala-kenzaburo-oe/,"Kenzaburo Oe a reușit până acum să mă surprindă plăcut cu fiecare carte. Ce-i drept, sunt abia la al treilea roman al japonezului (toate citite de la începutul acestui an) și presimt că nu o să mă opresc prea curând. „J. Ființa Sexuală” diferă mult de ” sau , în sensul că aici avem parte de chestii from the dark side . Acest roman al lui Kenzaburo Oe, „J. Ființa Sexuală”, e de fapt un microroman, că numără doar vreo 120 de pagini, dar nu e cazul să vă lăsați înșelați de subțirimea cărții, lectura fiind una foarte intensă. Cărticica e structurată în două părți, denumite simplu 1 și 2. În prima parte întâlnim un grup de șapte tineri ce călătoresc cu mașina spre casa de vacanță a lui J. pentru a turna un film experimental. Grupul celor șapte este compus din J. – personajul principal al romanului, un tânăr de 29 de ani, fiul președintelui unei companii producătoare de oțel; sora lui J. – o sculptoriță de 27 de ani; Mitsuko – soția lui J; un tânăr poet de 25 de ani; Puștiu – un actor de 20 de ani, Keiko Sawa – o cântăreață de jazz deloc pudică și cameramanul – un bărbat ursuz de 40 de ani, vechi prieten cu J. În drum spre cabană cei șapte trec printr-un sat și asistă la o scenă mai puțin obișnuită – în fața casei unei femei bănuită de adulter se strâng mai mulți săteni pentru a o umili, această scenă marcându-i puternic pe cei șapte. Ajunși la cabană cei șapte uită repede de motivul pentru care au venit și în loc de film se nasc câteva mici orgii. M-a impresionat faptul că cele șaizeci de pagini ce alcătuiesc prima parte i-au fost suficiente lui Kenzaburo Oe pentru a schița trăsăturile personajelor sale. Nimeni din cei șapte nu e normal, unul e mai bolând ca altul; Keiko Sawa, cântăreața de jazz, e o nimfomană care umblă mai mereu dezbrăcată, Mitsuko e o frigidă care se crede mare artistă și se abține de la relații sexuale de dragul artei iar J. e un tip măcinat de tot felul de frustrări, care de care mai bizare și anormale. Nu am înțeles însă prea bine de ce grupul petrecăreților a rămas în aer, capitolul al doilea concentrându-se pe o altă poveste. Partea a doua a romanului lui Kenzaburo Oe mi s-a părut mult mai interesantă. Dramele personajelor din prima parte aproape că m-au plictisit și, sincer să fiu, chiar nu eram curios de smiorcăielile unor tineri dereglați. Dar partea secundă a cărții este mult mai intensă. Facem cunoștință cu termenul de (persoană care comite comite agresiuni sexuale în mijloacele de transport în comun) și acțiunea romanului se încinge brusc. Frustrările sexuale îl împing pe J. să devină un astfel de chikan și să călătorească cu metroul doar pentru a molesta diverse fete. Întâmplarea face să se împrietenească cu alți doi chikani, un moș și un tânăr poet, iar aceștia decid să acționeze împreună și să se acopere unul pe celălalt. Tânărul solid era liniștit, deși nădușea întruna. Plin de el, era convins că nu are absolut nici o legătură cu lumea din jur. Cu o excitație aproape morbidă, și-a scos măciuca întărită printr-o deschizătură mic dintr-un buzunar secret al trenciului. A început s-o frece drăgăstos, temător și înverșunat de fundul fetei, peste haina ei portocalie. Un zâmbet aseptic și inofensiv, ca de sfânt, a început, de la buze, să i se lățească treptat pe toată fața… Deși pasiunea chikanilor nu este una tocmai sănătoasă, Kenzaburo Oe nu-i tratează cu dezgust sau indiferență, ci încearcă să ne prezinte cu oarecare compasiune motivația din spatele faptelor lor. Aflăm astfel că unul dintre chikani a trecut peste barierele unei simple pipăieli în metrou, ignorând riscurile la care se supunea în cazul în care ar fi fost prins, pentru a găsi forța creativă necesară scrierii unui poem. Un băiat care luase metroul într-o seară de iarnă fără nimic altceva pe trupul gol decât un trenci, expunându-se pericolului doar de dragul scrierii unui poem ca o furtună, un băiat cu o expresie de hotărâre disperată luată după ezitări cumplite, care murdărise haina flocoasă a unei fete urâte ejaculând pe ea – oare nu trebuia considerat un băiat aparte? “J. Ființa Sexuală” nu e o carte ușor de citit, s-ar putea ca multora să le pice greu, Oe nu e prea delicat în relatarea faptelor comise de chikani, stilul lui e simplu și direct, detaliile scârboase nu lipsesc dar toată scriitura e îmbrăcată într-o poezie aparte, în stilul clasic al scriitorilor niponi. Am un singur sfat pentru cei care vor să citească această carte a lui Kenzaburo Oe: nu citiți în metrou sau autobuz! Cartea poate fi achiziționată online de pe sau ."
3,http://blogdecititori.ro/o-experienta-personala-kenzaburo-oe/,"În anul 1963 scriitorul japonez devine tată pentru prima dată. Copilul său se naște cu o diformitate craniană și, bazându-se pe trăirile din acea perioadă, Oe publică un an mai târziu romanul „O experiență personală”, pentru care a primit premiul literar Shinchosha. Bird, personajul principal din “O experiență personală”, este un tânăr de 27 de ani, profesor de școală pregătitoare ce obținut postul grație intervenției socrului său, un apreciat profesor universitar. Despre Bird aflăm că este un tip ciudat și introvertit ce a abandonat studiile de masterat după ce a băut întruna vreme de câteva săptămâni. Visul său este să călătorească în Africa, motiv pentru care a început să economisească bani și să-și cumpere diverse hărți care să-i alimenteze fantezia. După ce este batjocorit de o gașcă de tineri, Bird merge la spital pentru a-și vizita soția și astfel intră pentru prima dată în contact cu fiul său. Nașterea soției sale nu a fost una tocmai fericită, bebelușul născându-se cu o malformație cerebrală, medicii susținând că șansele de supraviețuire sunt extrem de mici. Oare copilul nu o să continue cumva să se dezvolte cu tot cu umflătură? Copilul nu mai era pe moarte. Nu s-ar mai fi topit ca un jeleu sub dulcile, ușoarele lacrimi de jale. Continua să trăiască și îl apăsa pe Bird, ba chiar începuse să-l atace. Înfășurat în pielea-i roșie ca racul, strălucind ca o cicatrice, copilul trăia deja cu încrâncenare, târând după el umflătura grea ca o ancoră. O viață de legumă, de plantă? Da, poate, dar un cactus mortal. Bird este îngrozit de imaginea fiului său, vede cum planurile lui de a călători în Africa sunt pe cale de a se nărui și începe să își urască copilul. Scoțându-i denumirea de „Monstru”, proaspătul tătic refuză ca fiul său să fie operat și le sugerează medicilor să îi acorde o asistență medicală minimă. Simțindu-se cuprins de o stare profundă de nevolnicie, Bird își găsește refugiu în alcool și sex. O vizitează pe Himiko, fostă prietenă din facultate, o tipă ce fuma non-stop și medita la tot felul de chestii dubioase. Împreună cu Himiko hotărăște să transfere bebelușul la o clinică în care să scape de acesta o dată pentru totdeauna și apoi să călătorească împreună în Africa. Cât de rușinos poate fi trupul nesigur și fragil al unui om în pericol! Tremurând tot și cu capul plecat ca o fecioară rătăcită în vestiarul unui stadion de fotbal, evadă din cameră, evadă de la etaj, evadă de la intrare și, suindu-se pe bicicletă, evadă din tot ce era în urmă-i. Dacă i-ar fi fost cu putință, ar fi vrut să evadeze până și din propriul trup. După ce se întâlnește cu un prieten ce se arată contrariat de planurile de pruncucidere, Bird devine și mai tulburat. O scurtă referire la Kafka îl face oarecum să echilibreze balanța în luptele cu demonii săi interiori. Știi, într-o scrisoare către tatăl său, Kafka scria că singurul lucru pe care un părinte îl poate face pentru copilul său e să îl primească cu brațele deschise când sosește. Și tu îți respingi propriul copil? Dacă ești tată, crezi că problema copilului tău e o scuză pentru egoismul de a respinge o altă viață? „O experiență personală” e un roman tulburător, șocant. Stilul lui Kenzaburo Oe e simplu, fără artificii iar această simplitate contribuie și mai mult la dramatismul cărții. Deși e un roman scurt, de aproximativ două sute de pagini, la un moment dat simțeam că mă sufoc printre rânduri. Anterior citisem , care abordează în linii mari aceeași temă, însă cartea publicată în 1964 mi s-a părut mult mai intensă. Cartea poate fi comandată online de pe sau ."
4,https://www.inefabil.ro/recenzie-cantul-lui-ahile-madeline-miller/,"Name one hero who was happy. După lecturarea savuroasă a lui Circe, Cântul lui Ahile a venit cumva ca o completare a poveștilor cu și despre zei și muritori, o completare ce lasă un gust amar în urma sa. Și nu din cauza scriiturii, care este excelentă, ca o poezie aproape, ci a poveștii în sine, din care durerea, pierderea și dorințele neîmplinite se scurg ca un râu de lavă ce îți mistuie sufletul. I could recognize him by touch alone, by smell; I would know him blind, by the way his breaths came and his feet struck the earth. I would know him in death, at the end of the world. O Iliadă focalizată pe relația dintre Patrocle și Ahile, scrisă din perspectiva celui dintâi, cartea urmărește dezvoltarea conexiunii dintre cei doi pe tot parcursul vieții lor, explorând în esență partea emoțională a interacțiunilor acestora și alegerile făcute. Povestea reimaginată a lui Ahile și Patrocle este una cu începuturi timide în copilăria celor doi, începuturi aproape de neconceput în primele pagini. Mereu neîndeajuns de bun, de frumos, de puternic sau de inteligent, Patrocle și-a găsit salvarea în exilul din casa tatălui, fără a ști asta în primă instanță. Exilul l-a salvat de la o viață în care cei din jur nu l-ar fi lăsat niciodată să se ridice la nivelul așteptărilor, să crească, să se afirme. Exilul i-a oferit o împlinire sufletească fără margini, plătită, însă, în moneda neliniștii în viață, și a suferinței în viața de apoi. We were like gods at the dawning of the world, & our joy was so bright we could see nothing else but the other. Cei mai frumoși ani ai celor doi au fost fără doar și poate cei petrecuți alături de centaurul Chiron, autoarea reușind să te facă să vezi aievea orele de huzur împreună scăldate în lumina difuză a sentimentelor profunde ce se cimentau cu fiecare secundă pierdută în eter. He is half of my soul, as the poets say. Loialitatea lui Patrocle față de Ahile nu va fi întrecută decât de simțul dreptății, un simț dezvoltat de nenumăratele circumstanțe în care acesta a fost nedreptățit de-a lungul vieții. Dar chiar și atunci, a căutat să nu îi aducă lui Ahile vreun neajuns, având mereu în minte dorința mult-iubitului său luptător ca lumea să-i cânte numele cu mult după pieire, cinstindu-i faptele drept eroice și juste. Povestea Elenei și a războiului din Troia o știm cu toții, așadar Miller s-a concentrat pe detaliile mai puțin dezvoltate, cum ar fi dinamica dintre cei aflați pe câmpul de bătălie, de la luptători măreți și regi, la soldați de rând și soții de război. Toate aceste detalii completează povestea lui Patrocle în mod armonios, punând accent și mai mult pe legătura sa cu Ahile, o legătură ce atinge o intimitate fără granițe odată cu trecerea sa în neființă. It was almost like fear, in the way it filled me, rising in my chest. It was almost like tears, in how swiftly it came. But it was neither of those, buoyant where they were heavy, bright were they dull. Transformarea lui Patrocle din cel ce doftoricea răniții, în oglinda lui Ahile pe câmpul de luptă a fost pentru mine o metaforă potrivită pentru a descrie limitele a ceea ce Patrocle ar fi făcut o dată pentru iubitul său, și mai apoi pentru oamenii care-și puseseră încrederea în puterea lui Ahile de a pune capăt războiului. M-a cutremurat durerea neclintitului Ahile în fața pierderii suferite, în fața sacrificiului făcut cu bună știință din cauza orgoliului de jumătate-zeu ce-i curgea prin sânge; o durere foarte bine conturată în ultima parte a cărții, dusă până la extremele disperării. I conjure the boy I knew. Achilles, grinning as the figs blur in his hands. His green eyes laughing into mine. Catch, he says. Achilles, outlined against the sky, hanging from a branch over the river. The thick warmth of his sleepy breath against my ear. If you have to go, I will go with you. My fears forgotten in the golden harbor of his arms. The memories come, and come. She listens, staring into the grain of the stone. We are all there, goddess and mortal and the boy who was both. Mi-a plăcut felul în care Madeline Miller a descris în detaliu relația lor romantică, precum și toate încercările prin care au trecut împreună; o poveste cursivă, cinematică, de un lirism extraordinar. Cântul lui Ahile este o carte plină de emoție, un volum cu o scriitură puternică, plină de viață și metafore ascunse pentru aceia dintre noi care își citesc însăși propria existență printre rânduri. In the darkness, two shadows, reaching through the hopeless, heavy dusk. Their hands meet, and light spills in a flood like a hundred golden urns pouring out of the sun."
4,https://www.inefabil.ro/misery-stephen-king/,"Desprinsă parcă din cele mai negre coșmaruri ale unui autor, Misery este despre acel fan înrăit care ar face orice pentru un minut cu idolul său livresc, acel fan care se visează în locul personajului preferat seară de seară. Dar ce se întâmplă atunci când acel „orice” este, literalmente, departe de limitele normalului unanim acceptat? Ce se întâmplă atunci când, printr-o conjunctură total nefavorabilă, autorul cade pradă fanului numărul unu, fiind, efectiv, la mâna sa? Stephen King a înglobat în această carte toate temerile sale, toate frânturile de vis urât uitat până la a doua cafea de dimineață, ajungând cu imaginația acolo unde niciunul dintre noi nu am vrea să scotocim: în cel mai adânc ungher al anxietăților nespuse. Paul Sheldon, scriitor de bestsellers recunoscut, își întâlnește cel mai înfocat fan în circumstanțe extreme. Suferind un accident de mașină, acesta se trezește în camera de oaspeți a lui Annie, cu trupul zdrobit și mintea încețoșată de calmante. Totul bine până aici, dar odată ce ceața medicamentelor își pierde din putere, întrebările în legătură cu tot ce e nelalocul său încep să-și facă apariția. De ce nu se află la spital? Ce este acel vârtej nemaipomenit de puternic care îl scapă de durere și pe care a ajuns să îl aștepte deja cu sufletul la gură? Este, oare, în siguranță aici? Răspunsurile vin cât de curând, o singură privire fiind de ajuns pentru a-i oferi certitudinea că este ținut prizonier de către nimeni alta decât Annie, mega-fană a seriei Misery, și, bineînțeles, a personajului cu același nume. Lucrurile iau o întorsătură întunecată imediat ce Annie află că Misery și-a găsit sfârșitul în ultima carte scrisă cu nerăbdare de Paul, autorul fiind inspirat deja de alte tipuri de ficțiune, dorindu-și să încerce o scriitură cu mai mult substrat, un plot mai substanțial, mai complex. Viața lui Paul e în mâinile ei, iar lui nu îi rămâne decât să își folosească flerul pentru a-și prelungi șederea în casa groazei, cel puțin până când cineva, oricine, îl va salva. Annie este stereotipul perfect de sociopat funcțional, deși nu atât de bine integrat în societate precum alții de teapa ei din cauza unor „greșeli” făcute dintr-un prea mare apetit pentru acel ceva întunecat care o face să vibreze. Înfricoșător de inteligentă, Annie este un adversar de temut pentru mintea exersată a lui Paul, acesta găsind în logica ei un plot demn pentru un thriller. Dar Annie are alte planuri pentru următoarea carte a lui Paul, și pornesc împreună într-o epopee plină de temeri și înfruntări, pentru a o readuce pe Misery la viață. Întreaga experiență îl schimbă pe autor în asemenea măsură, încât nu va mai fi niciodată omul fără griji care habar nu avea că răul poate pândi după colț, în ochii oricărui trecător grăbit, chiar și în viața reală, nu doar în romane. Aspectele psihologice și emoționale puse în scenă de către King în această poveste în care sunt sigură că s-a văzut pe el însuși sunt atât de complicate și de „twisted” încât îți dorești să uiți plotul imediat ce ai dat ultima pagină. Inevitabil te pui în locul lui Paul, și te gândești dacă ai fi avut curajul să înfrunți toate grozăviile descrise, să rămâi în viață după tot ce ți-a fost luat, să tragi cu dinții de ultima fărâmă de speranță. Și acum mă gândesc ce aș fi făcut în situația dată. Dacă mintea mea ar fi clacat, sau dacă aș fi ales calea ușoară. Nu pot face nicicum vreuna dintre alegerile făcute de el. Sunt împietrită. Pusă în fața unui astfel de personaj extrem de periculos, un om cu sânge rece care are capacitatea de a mă supune unor chinuri inimaginabile, nu știu exact care trăsătură a personalității mele ar triumfa. Tu ai fi curajosul? Prizonierul docil? Omul plin de speranță care crede că se poate împrieteni cu dușmanul? Oportunistul viclean? Poate că toți la un loc nu ar fi de ajuns pentru a-i face față lui Annie. Vă invit să aflați."
4,https://www.inefabil.ro/the-roanoke-girls-amy-engel/,"Roanoke este un loc cu două fețe: una aparent glamorous, a unei familii care are tot ceea ce și-ar putea dori, și cealaltă, un abis întunecat al dorințelor interzise, un cerc vicios fără sfârșit. Deși averea și prestanța familiei sunt unele de o vechime considerabilă, ghinionul pare a le urmări pe fetele Roanoke; fie mor prea devreme, fie dispar fără urmă. Cert e că în spatele acestor întâmplări se află o serie de secrete întunecate, povești ale fiecărei fată Roanoke fiind dezvăluite cititorului în paralel cu ceea ce se petrece în prezent. Povestea lui Lane este cea care aduce împreună toate celelalte frânturi de trecut, fiind obligată să vină să locuiască cu bunicii săi, odată cu moartea mamei. După o copilărie și o adolescență întunecate, împovărate de responsabilitatea menținerii pe linia de plutire a unei mame instabile psihic, Lane se regăsește, în sfrșit, liberă să facă ce dorește cu viața ei; liberă să respire, să se bucure de prezent. Lucrurile nu stau, însă, atât de roz precum și-ar imagina cineva din afara familiei. Curând, secretele Roanoke vor cere ce-i al lor. Curând, castelul de cărți de joc se va dărâma, lăsând în urmă dezamăgire, neputință, și răni emoționale adânci. Nu am citit de mult timp ceva pe linia aceasta, atât de twisted, dar explicat atât de natural din perspectiva celor implicați. Felul în care autoarea explorează pe mai multe planuri o nimicire sufletească fără margini, un hău din care odată intrată, nu vei mai putea ieși niciodată, este năucitor și dezolant. Pentru cei care nu cred că formarea unui copil este în totalitate în mâinile noastre, că acei primi ani sunt esențiali, să ceea ce îi arăți că este, va fi fără îndoială, după chipul și asemănarea a ceea ce îi sădești în minte—această carte vă va demonstra contrariul. Chiar și cel mai întunecat monstru poate fi văzut drept înger, prin ochi de copil formați să nu vadă adevărul. Chiar și cele mai distrugătoare acțiuni vor părea esențiale pentru un adult crescut să le vadă drept salvatoare. Suntem produsul trecutului nostru mai mult decât credem. Și uneori este imposibil să lași în urmă tot ceea ce ești."
4,https://www.inefabil.ro/a-girl-like-you-maureen-lindley/,"America, țara tuturor posibilităților, a oamenilor liberi și mândri, a orizonturilor fără limite. Cam așa se prezintă marele „U.S. of A”, doar că istoria ne-a atenționat—și nu o dată—că au fost perioade în care validitatea acestor cuvinte nu putea fi nicicum demonstrată. Unul dintre acele momente istorice a fost incredibila decizie de a încarcera timp de 3 ani toți cetățenii americani de descendență japoneză, pe principiul „chiar și un singur strop de sânge e de ajuns să aducă trădarea în trup și minte”. Ideea că aceste „tabere” de deținuți au avut și sectoare pentru bebeluși și orfelinate este una de neconceput în zilele noastre, când singurii ce ar părea să poarte povara unei astfel de extremism sunt naziștii. Iată, însă, că falnicii americani și-au încălcat singuri principiile pe care și-au bazat întreaga țară, „the land of the brave and the free” ajungând să fie—iarăși, nu o dată—țara în care minoritățile sunt oprimate din varii motive, unul mai întemeiat decât altul în mintea politrucilor de război. În mijlocul acestei încurajări la bullying împotriva unei rase se află Satomi, născută din mamă japoneză și tată american, ceva departe de a fi ieșit din comun, de altfel, într-o țară cu cel mai colorat fond genetic pe care îl cunoaștem până acum. Cetățenii americani de rasă mixtă sunt câtă frunză și iarbă. Ai zice că pe asta sunt întemeiate unitele state, dar de nenumărate ori acest aspect a fost luat în calcul doar când a adus un plus de valoare pentru cei ce dețineau puterea. Povestea lui Satomi poartă cu ea lupta fiecărui japonez ce a avut nenorocul să se afle între 1942 și 1945 în America, fiecare nedreptate, amărăciunea de a fi înșelat de țara în care trăiești, de a-ți fi luate posesiunile lumești și de a fi privit ca un om de nimic—lucru extrem de dureros pentru cineva crescut măcar pe jumătate în tradiția japoneză a demnității atotcuprinzătoare. Nu că lucrurile ar fi stat mai bine înainte pentru Satomi și familia sa. Mereu a existat un dinte împotriva lor, o neacceptare completă în comunitate. Presărată cu un strop de invidie pentru frumusețea sa și pentru personalitatea aparte, această discriminare mascată nu s-a transformat cu greu în respingere pentru Satomi, ușurința cu care școala, prietenii și profesorii i-au arătat că nu mai este loc pentru ea acolo fiind de condamnat. Cu toate acestea, viața alături de celelalte familii închise a avut și părțile sale bune, cel puțin pentru mama lui Satomi. Descoperirea de sine a acesteia a survenit în urma unei eliberări sufletești, culmea, tocmai într-un perimetru împrejmuit de un gard din sârmă ghimpată, cu gărzi înarmate la porți. „A Girl Like You” ne vorbește despre o multitudine de subiecte greu de digerat, de la rasism la bullying „nevinovat” învățat acasă de către copii care abia știu să numere; de la respingere fățișă la răutate umană înflăcărată; de la patriotism folosit drept paravan pentru a distruge vieți nevinovate, la păpuși umane ale căror sfori vor fi mereu trase de către un sistem bolnav. Viața în Manzanar o va urmări pe Satomi pentru totdeauna, dar nu o va împiedica să trăiască. Vă las să descoperiți povestea ei!"
4,https://www.inefabil.ro/cand-te-viziteaza-celebritatea-o-reteta-de-paste-vedeta-pentru-invitatul-visurilor-mele/,"La noi, Paștele a fost mereu petrecut în familie. Nici nu îmi mai aduc aminte când am avut ultima oară invitați. Anul acesta nu trebuia să iasă din tipar, dar iată că iepurele sare de unde nu te-aștepți, și m-am trezit cu cel mai neașteptat invitat la masa de Paște. Totul a pornit de la a doua vizionare a filmului „The Two Popes”, un film de nota 20 în care genialul Sir Anthony Hopkins își exercită pentru a nu știu câta oară carisma. Nu sunt doar o fană înfocată a actorului, e mai mult decât atât. L-am admirat întotdeauna pentru cine e el după ce lasă să cadă masca rolului jucat, și recunosc, de multe ori mi-am imaginat chiar o cină la lumina lumânării alături de el. Nu mă judecați! Anthony Hopkins m-a atras mereu prin inteligență, prezență scenică, prin faptul că și-a adus mereu cu el ceea ce îl face să fie propria sa persoană în fiecare rol. Nu strică nici acea doză de nebunie pe care o afișează atât de nonșalant, și nici ușurința cu care își găsește cuvintele de fiecare dată. Ei bine, săptămâna trecută am pierdut un pariu și am ajuns să îl invit în mod oficial, pe Instagram, cât se poate de public, pe domnul Hopkins acasă la noi. De Paște. Evident, nu mă așteptam să și accepte! Nu mă așteptam să vadă nici măcar micul meu tag într-o mare de notificări social media. Dar există un Dumnezeu! Acum că mi-am revenit din șoc—glumesc, nu mi-am revenit încă, trebuie să mai treacă vreo 2-3 ani—realitatea faptului că o astfel de celebritate îmi va călca pragul m-a lovit. Ce să gătim? Cum să ne organizăm ca să fie totul perfect? Noroc cu gama de , care nu m-a lăsat niciodată la greu. Amintindu-mi că am acces la tehnologii de ultimă oră și funcționalități extrem de practice, nu-mi mai rămâne decât să pun cap la cap un meniu de preparate pe care le îndrăgim. Și ca să-i arătăm marelui Hopkins cum se petrece la noi de Paște, va sosi dis-de-dimineață, pentru a petrece întreaga zi cu noi! Niblo, pisica sa, se va bucura de compania pisicilor noastre, în timp ce noi ne vom delecta cu tot ce-i mai bun într-o casă. Am de gând să impresionez, dar într-un mod autentic. Nimic „over the top”, nimic din ce setul nostru compus din nu pot rezolva în cel mai scurt timp. Ne-am gândit în spate, la toți anii în care am gătit cot la cot bunătăți, și am ales câteva , alături de 2-3 cu un aer mai „modern”. Și știu sigur cu ce vom da lovitura! Se poate să-i placă și cu ciocolată la care am ajuns după zeci de ajustări, care sper să facă furori. Noi suntem fani înrăiți! Dar eu mă bazez pe altceva. Nu, nu e vorba de cozonac, pe care sunt sigur că l-a mai mâncat în varianta babka sau baigli. Deși al meu se rupe fâșii-fâșii, chit că e frământat în mașina de pâine! Dar să începem cu începutul. După un mic dejun câmpenesc, cum se zice pe la noi, la ora prânzului chiflele mele cu lapte vor încununa cu succes amestecul secret de carne de sarmale, „moștenit” de la bunica. Pe ăsta nu vi-l spun oricât m-ați ruga! Mai ales că am două secrete în cuptor de data asta: cel pentru sărmăluțe clasice, și cel pentru sărmăluțe vegetariene. E musai ca ambele să aibă alături smântână, ardei iute murat, și un țoi de țuică de prună de stă mâța-n coadă. Vă întrebați de ce vegetariene? Cum să vă explic, îmi venea cam câș să-i dau lui Hopkins carne. Sau miel. Bine că nu mâncăm! Nu de alta, dar „Tăcerea mieilor”, știți voi. Plus că e vegetarian. M-am gândit la eterna glumă cu ficat, fasole boabe și Chianti, dar am preferat să las omul să se relaxeze. Poate mai vine pe la noi dacă se simte bine. Fingers crossed! Cu atâtea feluri de mâncare voi abuza puțin de funcționalitățile noului pirolitic Maris, care mă scapă de-o grijă de fiecare dată când trebuie să gătesc mult, și am invitați. Funcția multicooking este tot ceea ce am nevoie pentru eficientizarea timpului petrecut în bucătărie. La urma urmei, aș prefera să-l petrec la un pahar de vorbă cu Hopkins! Ne-am gândit ca piesa de rezistență să fie servită la sfârșitul mesei de seară. La noi în familie, cina este masa principală din întreaga zi de Paște. Știți voi, câte bordeie, atâtea obiceiuri! Pentru că nu mai mâncăm miel de câțiva ani, am făcut tot posibilul să găsesc rețete delicioase de pui sau porc care pot fi gătite la o astfel de masă importantă pentru noi. Puiul întreg la cuptor este preferatul nostru, și iese suculent, cu crustă crocantă, exact așa cum trebuie. Pe lângă pui va trebui să prepar și o porție de somon cu miere și asparagus, pentru dragul de Anthony. Ceea ce e OK. Grație funcționalității gamei de electrocasnice Maris, voi rezolva și puiul, și peștele dintr-un foc. Dar haideți să vă împărtășesc câteva tips & tricks pentru o cină de vis. Secretul puiului minune stă în a-l pune cu o seară înainte, pentru 3-4 ore (nu mai mult!), într-o saramură care îl va frăgezi de minune! După ce îl scot din acest amestec, îl șterg bine cu prosoape de hârtie și îl las la frigider peste noapte, descoperit. Astfel obțin cea mai crocantă piele! Bineînțeles, înainte de a-l băga la cuptor, îl frec bine peste tot, inclusiv pe sub piele, cu un amestec de unt și mirodenii. Rețetă saramură pui: 700 ml apă O lingură zahăr Două linguri sare Lângă pui voi pune câteva boluri cu salată de ciuperci cu maioneză și usturoi, la care adaug pe ascuns castraveciori murați. Zic pe ascuns, pentru că lui Andrei nu îi plac, dar habar nu are că îi mănâncă. Shht! Sigur va gusta și Sir Hopkins din salata mea! Rețeta de Paște vedetă a periplului lui Sir Anthony în bucătăria a doi gurmanzi fără pereche va fi, însă, pasca fără aluat cu ciocolată. O rețetă simplă, pe care am preluat-o de la Jamila. Noi o facem cu esență de rom, și câteodată cu esență de portocală. Iese delicios de fiecare dată! De când am încercat-o prima oară, această rețetă a înlocuit varianta clasică, și o ajustăm mereu după preferințe. Ne place să ne distrăm în bucătărie; de multe ori se lasă cu râsete și ceva spart, dar rezultatele muncii în echipă sunt întotdeauna satisfăcătoare. M-am gândit la această rețetă pentru a încheia seara, pentru că merge perfect cu un vin, având o bază de brânză cremoasă, și are un gust pregnant de ciocolată. Aromele se întrepătrund excelent și, după câteva ore la frigider, pasca fără aluat cu ciocolată ajunge la o textură aparte și un gust inedit. Câteodată punem și stafide, dar de data aceasta am ales să nu. Fiind un om care apreciază lucrurile „altfel”, sunt sigură că minunatul Anthony Hopkins va aprecia și această prăjitură de ciocolată cu un twist. Între timp, am făcut încă o dată rețeta, așa de control. Plus că nu mai aveam nimic dulce în casă, prilej de suferință pentru unii dintre noi. I-am trimis și ilustrului invitat meniul, și mi-a mulțumit pentru grija de a introduce peștele și sarmalele vegetariene în meniu. Am roșit până în vârful urechilor! Să știți că aseară, după ce am terminat de pus țara la cale, l-am și visat! Se făcea că a venit cu avionul privat și a aterizat pe casă (!), încă de la ora 5 dimineața. M-a prins în pijamale, dar nu-i bai! Am luat cel mai trăznit mic dejun împreună, în foișorul din spatele casei, și la ora 10 era deja Paștele (??) și eu nu aveam nimic pregătit. Dezastru! Chiar și acum simt stresul din vis! Am reușit cumva să mă țin de meniu, și totul a mers la uns până la urmă. Am râs, am și dansat, și Sir Anthony ne-a cântat o melodie de duminică la pian, cu obișnuiește să facă și la el acasă. Senzația cu care am rămas a fost indescriptibilă. Abia aștept! Mai ales că visul meu s-a sfârșit cu el mâncând mai mult de un sfert din pasa cu ciocolată, Niblo nu mai voia să plece de la noi, și chiar devenisem cuscri de pisici, ca să fie treaba treabă! Primisem și un autograf exclusiv pe cartea sa preferată. O nebunie! Mai sunt trei săptămâni până la marea întâlnire, și deja se instaurează un sentiment de siguranță înăuntrul meu. Nu sunt eu cea mai sigură pe sine persoană din lume, dar după ce l-am urmărit îndeaproape, știu că OMUL Anthony Hopkins s-ar integra perfect în familia mea. Cu modul său de a fi, ne-am trezi cei mai buni prieteni! Revin cu vești despre întâlnirea secolului. Țineți-mi pumnii! Articol scris pentru Spring SuperBlog 2021, sponsor Franke. Surse foto: frankemagazinonline.ro, franke.com, fotografii proprii, prelucrare Canva. Surse video: video propriu, sunet Envato Elements cu licență non-exclusivă, internațională, cu drept de folosire pe YouTube și nu numai."
4,https://www.inefabil.ro/fuga-de-acasa-pe-litoralul-romanesc-prima-vara-fara-griji/,"Mare, soare, sare-n plete, tălpi goale—așa au arătat toate vacanțele mele de suflet, cele din copilărie, adolescență și tinerețea timpurie. Nu că acum nu aș fi tânără. Dar mă îmi simt sufletul îngreunat de tot ce se întâmplă, de situația aceasta în care suntem prinși cu toții. Se cere o vacanță, puțin timp în doi, departe de tot și de toate. Mai ales că în ultimii doi ani nu am reușit să-mi văd iubita mare. Dacă până anul trecut să mergem în vacanță însemna uneori chiar să aruncăm câteva lucruri într-o valiză și să pornim la drum, acum lucrurile stau altfel. Pandemia a schimbat totul în jur, și chiar dacă ne dorim libertatea de a fugi de-acasă, e musai să o facem în siguranță. Nevoia de a ne simți protejați de boală și de neprevăzut vin cu noi în bagaje anul acesta. Partea bună este că povara lor ne este luată de pe umeri de o echipă cu experiență în tot ceea ce înseamnă vacanța pe litoral. Litoralulromanesc.ro îmi dă idei de pentru al doilea an consecutiv. Sper doar ca de data aceasta să-mi pot duce la bun sfârșit planurile, chiar dacă sunt extrem de diferite față de alți ani. După o perioadă lungă în care am fost deconectați în mare parte de lumea exterioară, tânjesc după libertatea pe care o aduce o vacanță pe . Aș da orice să pot să văd și alt orizont, să pot să mă detașez de stres, de probleme, de ideea de pandemie. Măcar pentru câteva zile. Mi-e dor să mănânc hamsii la o terasă zgomotoasă, alături de alți turiști veseli și fără griji. Mi-e dor de acele zile molcome care vin odată cu poposirea pe alte meleaguri, unde nu trebuie să gătești, să faci curat, să ai zeci de alte lucruri pe cap într-un cotidian repetitiv și obositor. Dar nu voi putea face toate lucrurile la care visez. Nu de data aceasta. Deși am un stil de viață pe care îl ador, simt nevoia de vacanță. este posibila și la noi, cu litoralulromanesc.ro. Spun „și la noi” deoarece nu este necesar să trecem granița pentru condiții adaptate situației actuale, precum se trâmbițează-n lung și-n lat. Și noi avem hoteluri, resorturi, și plaje care oferă servicii absolut minunate, și dragostea mea pentru marea NOASTRĂ mă va împinge mereu spre țărmuri românești. Iar acum că există și o asigurare care să acopere neprevăzutul situațiilor create de poposirea virusului COVID-19 în viața noastră, mă simt cu atât mai pregătită de drum! Am aflat de această asigurare de pe site, și trebuie să recunosc, a fost primul pas spre decizia de a-i da o șansă Mării Negre vara aceasta. Pentru că vrem să investim în vacanța pe care o merităm, fără a ne face griji de ce se poate întâmpla până când punem piciorul în camera de hotel, alegem asigurarea storno cu acoperire COVID-19. Cu o primă decentă, putem opta pentru anulare gratuită în destul de multe cazuri ce țin de boală sau lucruri neprevăzute care ne pot împiedica să plecăm în concediul deja plănuit. Pe lângă această noutate pe piața turismului românesc, agenția noastră de suflet ne pune la dispoziție toate posibilitățile la care am putea visa, pentru a putea pune cap la cap pachetul optim de relaxare la mare. Și vom profita din plin de opțiunile existente! Dacă nu ne-ai cunoaște, ne-ai cataloga drept doi fițoși după ce ne-ai vedea concediul scris pe hârtie. Însă la momentul actual, tot ceea ce ne dorim de la o vacanță este confort sporit, servicii fără cusur, peisaj relaxant, mâncare excelentă. Pe scurt, un tot unitar care să ne ajute să ne punem mintea pe pauză timp de două săptămâni. Un „dolce far niente” la care tânjim de ceva vreme. Și pentru a obține fix ceea ce ne dorim, dintre ofertele de vacanțe am ales Inscrieri Timpurii Flexibil , pentru o rezervare din timp, fără stres. Pentru o persoană ca mine, care își plănuiește și ieșirile la piață în detaliu, această opțiune e un vis! Nu mai punem la socoteală și reducerea substanțială la întreg sejurul, de care chiar aveam nevoie pentru oferta de cazare pe care am pus ochii. Ca să fie treaba treabă, am ales Hotel Phoenicia Blue View Resort – Complex Amfiteatru Panoramic Belvedere Neptun-Olimp. Suntem familiarizați cu Grupul Phoenicia și admirăm bunul gust de care dau dovadă de fiecare dată. Numiți-l snobism, dar parcă altfel „simți” o vacanță când totul în jur este construit cu stil, când ai acces la servicii de top și tot ce înseamnă finețe. Interioarele elegante mi-au furat inima, și nu pot decât să-mi imaginez vederea spre mare din camera mea de un lila absolut divin, cu pat mare, perne pufoase și așternuturi delicios de albe, cu o vază mereu plină cu flori de pe măsuța de toaletă și cu draperiile stil baroque care mă îndeamnă la visare. Aș alege mereu o cazare de 4 stele, la un hotel sau complex renumit, pur și simplu pentru că renumele primează. Resorturile care se respectă se ridică la înălțimea stelelor ce tronează deasupra intrării, iar condițiile sunt net superioare față de alte opțiuni. Și cum deja știți cât de comozi suntem, pentru noi nu poate exista decât all inclusive atunci când fugim de-acasă. Preferăm să avem opțiunea de a rămâne la hotel în orice zi, dacă cumva nu avem chef de explorat, și masa să ne aștepte la restaurant. Pe lângă asta, de multe ori există activități și spații la care ai acces gratuit cu pachetul all inclusive, la orice oră. Am beneficiat de multe ori de astfel de bonusuri, și sunt ca un copil cu o jucărie nouă. Știind că brățara aceea colorata îmi poate aduce tot ce doresc mă face să mă simt ca o prințesă în propriul meu palat aflat peste mări și țări. Este doar logic ca atunci când vin în vizită, să mi se pună totul la picioare! Chiar voi avea nevoie de toate prăjiturile de la bufetul suedez zilnic, poate și de o carafă de vin ca să mă relaxez complet. Asta pentru că nu vom putea să ne plimbăm în voie pe unde ne cheamă inima. Nu știu sigur cum e cu obiectivele turistice anul acesta, ce e deschis și ce nu, dar noi suntem plimbăreți notorii! Acum 4 ani am făcut chiar insolație pentru că am mers de-a lungul stațiunilor, pe plajă și pe lângă ea, până unde am văzut cu ochii. Deși iubim să vizităm locuri inedite și să ne înhămăm la diverse activități, vara aceasta va fi altfel. Iar asta nu e neapărat un lucru rău. Vrem să fugim undeva unde să ne revenim din…pandemie. Vrem să reînvățăm să ne bucurăm de viață, în doi, în liniștea și armonia unui resort de renume, cu posibilități infinite de a explora locurile din jur. Deconectarea pe care o așteptăm este legată de libertatea de a te plimba prin nisipul reavăn, la apus, de savurarea unui pahar de vin pe balconul camerei, într-o noapte toridă, de strigătul pescărușilor în zare trezindu-ne dimineața. De acea senzație că ești ALTUNDEVA, într-un loc nou, un loc aproape magic, într-un început de zi în care nu ai nimic de făcut decât să trăiești cu bucurie-n suflet fiecare secundă; să respiri; să revii la tine, în tine; să redescoperi o lume schimbată, dar totuși, o lume pe care încă o iubim. O lume a noastră, unde vom reînvăța să avem încredere în aerul tras în piept, în oamenii cu care dăm mâna, în ospătarul care ne servește un cocktail colorat lângă un platou de fructe de mare."
4,https://www.inefabil.ro/capricoarna-nonconformista-cu-farmec-nascuta-sub-semnul-evolutiei-nu-caut-nimic-doar-ma-laud/,"Încă de mică am fost o rebelă. Chiar și acum, la 35 de ani glorioși, îmi este greu să merg cu „trendul”. Hainele mele au fost mereu un pic altfel, gândirea un pic câș, de iubiți nu mai vorbesc, și nici să-mi amintesc nu prea vreau. E ca și cum întreaga mea ființă respingea „normalitatea”. Asta mi-a adus deopotrivă avantaje și neajunsuri. Și chiar nu știu spre ce parte a înclinat mai mult balanța. Cert e că am pierdut startul în multe domenii, recuperând ceva-ceva abia în ultimii zece ani. Am „înflorit” târziu, și încă port cu mine frânturi de copilărie și adolescență, reminiscențele unor lucruri încercate prea târziu, aruncate înainte pe linia temporală a existenței mele. Am început timid să „gust” normalul, această bestie nedorită de care m-am ferit aproape un sfert de secol. Fără să realizez, mi-am făcut curățenie în relații și în suflet odată cu schimbarea aspectului exterior. Toate merg mână-n mână, și te frapează cât de departe ai fi ajuns dacă acel prim pas ar fi venit mai devreme. Intrând și eu în rând cu lumea, m-am apucat să explorez acest „normal”—haine roz și verzi și-au făcut apariția în garderoba mea bicoloră; am învățat că e OK să ceri ajutor; mi-am setat țeluri pe termen scurt și lung, lucru prea mainstream pentru mine înainte; am ieșit din colțul meu de fetiță neînțeleasă și am pornit pe drumul unei femei independente. Am aflat, astfel, că îmi face o deosebită plăcere să mă îngrijesc, să aleg mai mult decât o cremă oarecare, să testez diferite produse de îngrijire a pielii și să mă documentez temeinic în ceea ce privește efectul lor. Țin minte și acum reacția mea când am descoperit ce poate să facă o . Acest produs a fost un adevărat unicorn pentru mine, care adormeam cu machiajul straturi-straturi pe față după o noapte grea de party, muncă, sau ambele. Cel mult mă spălam dimineața și mai aplicam un strat de mascara. Să ridice mâna sus cine NU a făcut asta niciodată! Azi, la 35 de ani—îmi repet acest număr de neconceput mie, nu vouă; în mintea mea am încă 20 și dansez pe mese, „fără griji și fără bani”, cum ar zice Voltaj—sunt dependentă de și NU mă mai trezesc a doua zi cu rimelul curs pe obraji. Primul meu pas în a coincis cu toată această „curățenie” interioară și exterioară. De-a lungul timpului am testat și creme demachiante și uleiuri, dar senzația de usturime a ochilor îmi aducea aminte de trecut, și sincer, am plâns cam mult la viața mea pentru lucruri inutile. Formula bifazică este una dintre preferatele mele, și acum o pot găsi și în noua linie de produse propusă de . Prin gama , Farmec îmi oferă siguranța că pot trăi frumos în continuare, fără să-mi pese de riduri și imperfecțiuni. Și câte mai avem de trăit împreună! Noutatea constă în formula cu ulei natural de trandafir sălbatic și acid hialuronic cu 4 greutăți moleculare. Farmec a evoluat odată cu mine, sprijinindu-mă în drumul meu spre această venerabilă vârstă. Am călătorit împreună încă din copilărie, când îi întrezăream numele pe laptele de corp din geanta de plajă a mamei, ne-am reîntâlnit în adolescență, ambii schimbați, cu noi „atribute” adăugate originalului, iar acum suntem ca doi vechi prieteni care se înțeleg din priviri. Timpul nu iartă pe nimeni. În special nu pe Alexandra din trecut, care își cumpăra o cremă de față o dată la un an și o uita și pe aceea în fundul sertarului. În ultimii ani am învățat să râd, să iubesc, să trăiesc cu adevărat. Iar semnele momentelor de bucurie și de tristețe sunt martori muți pe chipul meu. Am învățat, însă, și să mă prețuiesc mai mult, să-mi acord atenția cuvenită, să nu port cu mine în noua zi urmele nefaste ale zilei anterioare. Noua îmi șterge griul de pe chip ca prin minune. Sunt fan acid hialuronic și niacinamide, iar această formulă are un asupra tenului. Aproape la fel de eficient ca un moment de fericire pură. Nu am ajuns la rutina pe care o am acum cu ușurință. Am întâlnit și balauri pe drum. Am încercat produse de îngrijire de sute de lei care promiteau marea cu sarea, și am rămas doar cu…sarea din lacrimile de la iritanți. Am testat seruri care n-au făcut decât să-mi lase mici monstruleți pe față, și nu de la efectul de purging. Dar m-am luptat cu ei și am ieșit învingătoare. Mi-a luat mult timp să aflu ce mi se potrivește, și să formez o legătură de prietenie cu pielea mea. Deși am pornit la drum pe picior greșit—tenul urla, mie nu-mi păsa—acum suntem într-o relație armonioasă. Eu îi dau , el îmi dă încredere să iau viața în piept în fiecare zi. Eu îmi mențin pielea curată și fericită, ea îmi oferă un glow natural fără pic de machiaj. Am realizat târziu că sunt croită pentru schimbare. , oricât de târzie a fost ea, am înțeles unde se află cheia spre o viață împlinită. Am găsit-o în această încercare constantă de a fi cea mai bună versiune a mea. Fericirea, sănătatea, primul pas spre reușită—toate aceste elemente așteptau cuminți să le trezesc la viață cu pași mărunți. Și să țin drumul drept—cu eventualele gropi și căzături, împiedicată cum sunt, dar să ajung la destinație negreșit."
4,https://www.inefabil.ro/aparate-de-spalat-cu-presiune-karcher-pentru-o-curte-ca-n-povesti/,"Paștele se apropie cu pași repezi, și noi ne-am aglomerat extrem de mult cu munca și proiectele de pe lângă casă. Vă povesteam luna trecută cum am luat la dereticat casa și anexele într-o de zile mari. Ei bine, rămăsese să ne ocupăm și de partea cea mai extinsă din curte – dalele, aleile, scările exterioare. Nu am apucat să facem asta atunci când ne-am propus. Oportunitatea s-a ivit din senin, și ne-am pus pe schimbat gardul despărțitor dintre noi și vecini. Vă imaginați ce a rămas în urma construirii unui gard de 40 de metri—dureri de cap și multă mizerie. Dar trebuia făcut! Plus că am prins momentul să umplem cu pământ grădina din față. 26 de metri cubi, cu o mică parte turnată și „pe lângă”. Altă mizerie, alte dureri de cap. Noroc cu prietenii noștri galbeni de la , care ne-au sărit în ajutor și de data aceasta. Dacă în partea din spate a fost relativ simplu, datorită aleilor din beton care se curăță mai ușor, deja de la jumătatea curții mă luase cu palpitații. Nu am mai avut niciodată dalele ATÂT de murdare! Începusem să mă gândesc la soluții de curățare extreme, dar am putut răsufla ușurată destul de curând. K3-ul nostru, unul dintre modelele de pus la dispoziție în cadrul gamei Home & Garden a rezolvat problema rapid și eficient. Mereu rămân uimită de cât de ușor se curăță suprafețele din beton cu puterea conului de apă, în special cu freza cu duză rotativă. Aceasta pur și simplu „șterge” orice urmă de murdărie, mai ales când e vorba de cea persistentă. Am folosit-o pe dalele noastre colorate și a făcut față cu brio, chiar dacă mizeria părea deja „amprentată” pe o suprafață considerabilă. Ce-i drept, e nevoie să ne apucăm un pic și de rașchetat sau să folosim și o soluție pentru îndepărtat urmele de ciment de pe unele porțiuni. Sper să ne iasă! Așa e când faci mai multe lucrări în curte, și ai muncitori peste tot—cineva îți va da de lucru după. Dar nu-i bai! Sunt mulțumită de rezultat. Micile imperfecțiuni fac parte din viață. Kärcher Acum că dezastrul din jurul casei se curăța ușor-ușor, și lucrurile reveneau la normal, priveam eu așa în zare și mă gândeam cum va trebui să spălăm ȘI GARDUL. Am râs, am luat o gură de apă plată cu lămâie, și am intrat pe site-ul Kärcher România să văd ce noutăți au scos din tolba cu minuni. Mi-a rămas inima la un , absolut ideal pentru curtea noastră. Plănuim să reamenajăm curtea din spate, adăugând un foișor și mai multe suprafețe cu dale sau beton amprentat. Nu ne-am decis încă ce vom alege, dar cert este faptul că zonele exterioare ce vor necesita o curățenie ca la carte se înmulțesc. Timpul nostru pentru îngrijirea curții și grădinii rămâne la fel de limitat, așadar, Kärcher, ai legătura! După ce am comparat produsele cu ajutorul comparatorului integrat de pe site, știu exact ce iau în plus acasă, odată cu K 7 Premium. Lăsați toată presiunea să vină la mine—în sensul bun, de data asta. Voi putea scăpa lejer de orice fel de murdărie, chiar și de cea grosieră, iar aria pe care o pot curăța într-o oră se triplează. Pistolul de presiune ridicată este și el mai puternic, furtunul mai lung cu 3 m, și beneficiez de caracteristici și accesorii inedite: lance de pulverizare Multi Jet 3-in-1, mod Boost, motor răcit cu apă, tambur pentru furtunul sub presiune, și pistol de pulverizare cu Smart Control, compatibil cu Bluetooth. Ideal pentru curtea noastră! M-am documentat temeinic—pistolul și lancea lui K 7 Premium Smart Control par a fi extrem de eficiente. Curăță de toate, de la biciclete și autovehicule, la aparate de grădinărit, mobilier de exterior, ziduri de piatră, alei și pavaje—ce mi-aș putea dori mai mult? Pistol de pulverizare Smart Control afișaj LCD butoane pentru reglarea presiunii dozarea soluției de curățare Lance de pulverizare Multi Jet 3-în-1 trei duze diferite pentru o schimbare simplă Adaptor Quick Connect pentru fixarea rapidă a furtunului și a accesoriilor de înaltă presiune Am și ajutor mult mai „deștept” în ceea ce privește spălarea cu detergent. Grație tehnologiei Kärcher Plug ‘n’ Clean, detergentul se introduce mult mai ușor. Dispozitivul de inserție inovator pentru sticlele de detergent asigură o aplicare fără bătăi de cap. Știți deja că suntem tech freaks, așadar toate aceste opțiuni m-au dat gata! Deja eram în temă cu folosirea detergenților —sunt absolut dependentă de detergentul lor universal—iar cu noul K 7 voi putea testa și gama Plug ‘n’ Clean, din cadrul căreia mă interesează în special soluția de curățat lemn și cea pentru piatră și fațade. Ce pot să spun, sunt soră cu Cenușăreasa când vine vorba de dereticat. Diferența e că eu fac curat de cu drag aproape tot timpul! Kärcher Pentru viitorul foișor, formula 3 în 1 a soluției speciale combină eficiența dizolvantului activ al murdariei cu protecția UV și îngrijirea intensă. Lemnul are nevoie de produse specifice de curățare, și am de gând să le folosesc. Cât despre detergentul pentru curățarea suprafețelor din piatră și fațade, am aflat că acesta are și rol de protecție împotriva formării mizeriei și mucegaiului. Cu Kärcher mereu rezolv mai multe dintr-o lovitură. Detergenții pentru curățarea autovehiculelor sunt și ei prezenți într-o gamă largă pe site, ideali pentru curățarea întregii mașini, dar și cu formule speciale, pentru curățarea și întreținerea parbrizului, a jantelor, chiar și a interiorului auto. Cel mai mult, însă, mă încântă accesul la aplicația Kärcher Home & Garden. O descarci, îți faci cont, selectezi modelul pe care îl deții și primești sfaturi pentru o cu aparatul tău. Având la dispoziție informații specifice despre utilizarea produsului în funcție de ce vrei să cureți, totul va fi lună în cel mai scurt timp, cu efort minim și voie bună! Chiar mă gândeam că această aplicație nu poate decât să sporească nivelul de distracție cu viitoarele dispozitive de curățare. Totul pare atât de simplu în video-uri, și chiar e! Înainte de a fi mândră posesoare de roboței galbeni, și eu credeam că trebuie să fie ceva putred la mijloc. Și am găsit secretul, nu zic nu. La bază stă doar setea de a dezvolta și dorința de evoluție constantă. Totul se transformă, se adaptează, totul este îmbunătățit cu viteza luminii în zilele noastre. Și Kärcher urmează trendul. Gama de aparate de spălat cu presiune Smart Control și aplicația Kärcher Home & Garden au apărut la fix într-o eră a digitalului, unde telefonul s-a transformat într-un hub ce oferă soluții, la fel de bine cum distrage de la muncă, teme, sau orice acțiune productivă. Depinde de noi să alegem utilitatea fiecărei tehnologii noi. Și pentru că nu există aparate de curățat inovatoare fără accesorii WOW, wishlist-ul meu extensiv Kärcher s-a îmbogățit cu câteva produse. De când am pus ochii pe aparatul de spălat cu presiune K 7 Premium, mi-am făcut timp să cercetez oferta și să aflu cum ne putem ușura munca și mai mult. Mie personal mi-a plăcut cel mai mult peria rotativă WB 120 Car & Bike, dar nu pentru a curăța mașina, sau motocicleta pe care n-o am, ci pentru cele două accesorii care o transformă în peria compactă perfectă. Iubesc multifuncționalitatea unui produs! Vă imaginați că un accesoriu poate avea, la rândul său, accesorii? Kärcher Pe lista scurtă a ajuns și T-Racer T 7 Plus, dispozitivul ideal pentru curățarea suprafețelor mari în timp record. Curăță cam tot ce am avea nevoie la exterior, de la piatră până la lemn, și se comportă excelent pe alei și pavaje. Cred că acesta va fi preferatul lui Andrei! Kärcher! Kärcher."
4,https://www.inefabil.ro/vine-vara-bine-mi-pare-am-piscina-din-dotare-piscine-ieftine-la-pret-de-criza/,"Anul trecut s-au dus pe apa sâmbetei toate planurile de concediu. Anul acesta n-am mai stat pe gânduri, așteptând inutil o schimbare care este clar că nu va veni prea curând. Am luat frâiele în mâini, și ne-am apucat să ne uităm online la , servicii de montaj și accesorii. În primă instanță, a fost ceva orientativ. Am trecut pe rând prin mai multe faze, de la entuziasm, la dorința de a renunța, urmată de revenirea în forță a entuziasmului atunci când am găsit în sfârșit ceva accesibil, durabil și elegant. Oferta este una vastă. Posibilitățile sunt multe, dar atenție la calitate! Suntem pro calitate de la A la Z și nu ne plac lucrurile făcute bine doar pe jumătate. Multe dintre produsele și serviciile de pe piață nu se ridicau la standardele după care ne ghidăm de-o viață întreagă, de acolo și dificultatea de a ajunge la un consens. Decizia am luat-o după ce am cântărit amănunțit elementele pro și contra. Bine, mai mult pe cele pro. Nu de alta, dar contra erau doar trei, pe care firma aleasă într-un final le-a acoperit fără probleme. După îndelungi căutări online și cercetări amănunțite în legătură cu întreg subiectul, am găsit cea mai bună soluție pentru noi. Primul pas în acest proces a fost stabilirea unui buget. Banii vorbesc, în special în situații de criză. Pe principiul „dacă nu reușim să mergem noi la piscină, aducem piscina la noi”, am făcut un calcul rapid și am ajuns la concluzia că am putea să ne permitem ceva la preț decent. Cu banii pe 2-3 concedii pierdute, plus ceva economii, bugetul nostru ajunge undeva la aproximativ 9.000 de euro. Informația aceasta ne-a ajutat să punem rapid lucrurile în mișcare, odată ce am aflat de site-ul și am studiat oferta lor. Poate vă gândiți că numele spune totul, dar noi am lăsat la o parte prejudecățile, și bine am făcut! „Scump” nu înseamnă întotdeauna mai bun, la fel cum „ieftin” nu reflectă neapărat o calitatea scăzută a produsului. Cei de la ne-au demonstrat asta prin ceea ce oferă. Într-o piață dificilă precum cea din România, au reușit să facă posibil visul de răcorire și relaxare în a peste 400 de clienți, de-a lungul a 15 ani de zile. Iar asta spune multe. Specialiștii lor sunt într-o continuă dezvoltare profesională prin intermediul trainingurilor în domeniu, și de această expertiză am profitat și noi, în mod gratuit, în cadrul ședinței de consultanță pe care ne-au pus-o la dispoziție la biroul lor. Am aflat de la experții PiscineIeftine.ro tot ce trebuie să știm despre calitatea germană a produselor oferite. Gama lor de și piscine din beton, cele două variante din care ne gândeam să alegem, întrec cu mult ceea ce ne pot oferi produsele de origine asiatică aflate pe piață la ora actuală. După ce am discutat preț de două ore toate posibilitățile care ni s-ar potrivi, am ajuns la o concluzie mai mult decât mulțumitoare. Deși în primă instanță înclinam spre o piscină din beton, costurile mult mai ridicate ce vin cu o astfel de construcție ne-au făcut să ne orientăm către gama de După ce ne-am expus dorințele și necesitățile, am fost îndrumați către o piscină ovală cu pereți metalici Hobby Pool Toscana, de 8 x 4 metri. Prețul redus ne ajută să optăm pentru o dimensiune mai mare decât ne-am fi gândit, ceea ce este minunat! Am aflat între timp că este și cea mai populară dimensiune cerută pentru o familie medie, ca a noastră. Adâncimea de 1.5 metri este perfectă, iar bugetul nostru ne permite și instalarea de lumini, plus un finisaj elegant cu bordură din piatră recompusă. Marea noastră bucurie a venit atunci când am aflat că, pe lângă transport și montaj, ambele gratuite, putem rezolva cu aceeași firmă și problema întreținerii pe termen lung. Deja știți cât de comozi suntem. Cu toate că este foarte simplu să îți menții piscina curată dacă urmezi instrucțiunile din manual și folosești trusa de analiză a apei în mod corect, am optat pentru un abonament lunar pentru servicii de întreținere a piscinei. Echipa lor folosește produse de îngrijire și curățare de la furnizori cu experiență în domeniu, și suntem siguri că nu vom fi dezamăgiți! Flexibilitatea și profesionalismul experților PiscineIeftine.ro se ridică la înălțimea așteptărilor și când vine vorba de livrare și execuție. Deși livrează din stoc, iar execuția unui proiect de piscină metalică durează 3 săptămâni, lista de așteptare destul de lungă ne-a așezat „la rând” după jumătatea lunii mai. Numai bine pentru a mă putea bălăci în voie la început de sezon estival. Abia aștept ca noua noastră piscină să își ocupe locul rezervat ei în spatele casei, ferită de ochii trecătorilor. Acolo ne vom putea desfășura nestingheriți, și ne vom bucura de soare cât cuprinde. Economia pe termen lung pe care o vom face cu această investiție într-o piscină de calitate nu numai că ne va crește prețul proprietății cu aproximativ 30.000 de euro la 8000 de euro cheltuiți, dar ne va oferi ceva inestimabil: liniște și relaxare în siguranță alături de familie. Și nu doar în contextul acestei perioade nefaste, când interacțiunile ne sunt limitate. Doar ideea că ne vom putea răcori oricând, feriți de ciuperci și alți monstruleți pe care îi poți aduce acasă de la piscinele publice, și am ieșit deja de trei ori câștigați. Să nu mai vorbim de posibilitatea de a face un pool party odată ce scăpăm de pandemie, sau de faptul că putem profita de beneficiile înotului în fiecare zi. Poate peste ani și ani vom investi și într-o piscină din beton, pe marginea căreia să stăm împreună la un cocktail. Momentan, însă, PiscineIeftine.ro ne-au oferit soluția ideală la preț de criză, iar pentru asta le suntem recunoscători. La urma urmei, f iecare timp cu ale sale. Fiecare familie cu piscina ei. Articol scris pentru Spring SuperBlog 2021, sponsor PiscineIeftine.ro. Surse foto: fotografii personale, PiscineIeftine.ro, FB Piscine Ieftine, editare Canva."
4,https://www.inefabil.ro/celulele-stem-din-sange-ombilical-intre-mit-si-realitate/,"Deși s-au făcut progrese uimitoare în domeniu, niciun tip de celule stem nu este un leac atotputernic pentru orice afecțiune. Cei care încearcă să împrăștie știri false în legătură cu acest lucru nu fac decât să inducă în eroare populația, pentru a-și atinge propriile scopuri. Documentați-vă înainte de a da ascultare unor astfel de știri! DE ȘTIUT: În unele cazuri, sângele ombilical nu poate fi folosit de către propriul donator; acest lucru se întâmplă cu precădere în cazurile în care afecțiunea pentru care se caută tratament este una genetică. În mod logic, celulele din sângele ombilical donat vor suferi aceleași transformări genetice, nefiind un tratament viabil. Celulele stem au nevoie de temperaturi de -196 ºC pentru a rămâne active, și oricum, odată consumate pe cale orală, ar fi distruse de enzimele din stomac. Să nu mai vorbim despre faptul că nicio celulă stem de origine animală nu ar putea influența țesutul uman. După cum întărește și Doctorul Keith Wonnacott, Director al Departamentului de Terapie Celulară al FDA, recoltarea sângelui de cordon ombilical se face după naștere, imediat după ce medicul a stabilit că atât și mama, cât și fătul sunt în siguranță. Sângele ombilical este recoltat după ce cordonul ombilical a fost tăiat, fără a prezenta niciun pericol pentru mamă sau bebeluș."
5,https://booknation.ro/recenzie-clubul-de-ellery-lloyd/,"Înainte să începem, vreau să vă spun că autorul acestei cărți este un duo, alcătuit din soții Collette Lyons și Paul Vlitos. Mi s-a părut foarte tare faptul că un cuplu împarte aceeași pasiune pentru scrisși că a avut norocul de a-și vedea o carte publicată împreună. Modul în care povestea este relatată este destul de originală, fiind un calup de interviuri, clipuri sau anumite fragmente, astfel încât cititorul pune fiecare piesă de puzzle până când ajunge la concluzia cărții. Toată lumea și-ar da și viața pentru un loc aici. Home reprezintă un grup de cluburi exclusiviste, unde cei bogați și celebri pot petrece până dimineața, pentru a se retrage mai apoi în apartamente luxoase, departe de privirile indiscrete ale fanilor și ale presei. Cea mai spectaculoasă locație este Island Home, o stațiune bine păzită, aflată în largul coastei britanice, iar cea mai râvnită invitație a deceniului este, de departe, cea la petrecerea de lansare, care durează trei zile. Dar, în culise, tensiunile au atins punctul culminant: proiectul ambițios și costisitor i-a împins pe managerul Home Group și pe cei din echipa sa la capătul răbdării. Toți au ceva de ascuns – fapt evident chiar înainte ca oamenii frumoși, cu secretele lor urâte, să pună piciorul pe insulă. Pe măsură ce lucrurile iau o întorsătură sinistră, iar numărul de cadavre începe să crească, unii dintre membrii clubului Island Home încep să-și dorească să nu fi fost trecuți niciodată pe lista invitaților. Ned și Adam sunt proprietarii Clubului, care face parte dintr-un lanț exclusivit de hoteluri. Din cauza unor probleme financiare și a unor calcule greșite, Ned și Adam nu sunt foarte siguri că pot ține pe linia de plutire Clubul, așa că trebuia să găsească o soluție. Perspectivele narative sunt numeroase, uneori parcă prea numeroase pentru a putea înțelege acțiunea 100% și toate descriu Clubul din punctul lor de vedere și acțiunile oamenilor din echipă, ce își doresc cu disperare să țină afacerea pe picioare. Ce nu mi-a plăcut este faptul că nu am reușit să mă atașez deloc de personaje, pentru că toate urmăreau un scop financiar, drept urmare mi s-au părut goi pe dinăuntru și cam atât. Atunci când celebrități încep să moară în această stațiune, Island Home, o investigație este demarată și aflăm cum anume aceste persoane celebre au ajuns in acest punct. Un alt minus al acestei cărți mi s-a părut exagerarea în descrieri și în a ne spune constant cât de frumoasă și cât de bogată este această stațiune, lucru care am simțit că mă copleșește. Deși ideea a fost bună și cartea a fost aleasă pentru clubul de lectură a lui Reese Witherspoon, nu pot spune că a fost una dintre lecturile prefarate. Pornește de la o premisa bună, are o idee de bază inteligentă și care are potențial pentru un thriller, însă se pierde foarte mult în detalii și drept urmare, ne face și pe noi să ne pierdem interesul. ACUM GĂSEȘTI CARTEA PE Titlu: Autor: An apariție : Editura: Nr. Pagini: 330 Limba: Română Gen Literar: Crime, Thriller, Mistery Nota recenzorului: 7 / 10Vizualizari recenzie: 4725Alte recenzii de la Ellery Lloyd:"
5,https://booknation.ro/recenzie-corpul-cuantic-de-deepak-chopra-jack-tuszynski-si-brian-fertig/,",,Corpul cuantic” sau ”Cum sa fii veșnic tânăr” Deepak Chopra revine cu o carte care e menită să ne învețe cum să luptăm cu propria minte. Oamenii au încercat mereu să descopere metode de a inversa efectele devastatoare ale trecerii timpului asupra corpului uman. Astfel, lumea a început să caute remedii în cele mai nepotrivire locuri. Cu toate acestea, oamenii au nevoie de înțelegere profundă a legăturilor energetice dintre trup și conștiință, precum și a factorilor ce contribuie la degradarea celulară prematură. Astfel, dr. Deepak Chopra, dr. Jack Tuszynski și dr. Brian Fertig vin cu propriile cunoștințe în medicină, fizică și endocrinologie pentru a explora noi drumuri în înțelegerea longevității. Pornind de la moduri de a gândi și până la Dharmă și Kharmă, avem în Corpul cuantic o întreaga rețetă despre cum să trăim o viață lungă și sănătoasă. Puțină medicina alternativă, puțină fizică și un strop de endocrinologie sunt ingredientele acestei rețete și, desigur, să nu uităm că e nevoie de o mare putere de a lupta cu propria minte. Pentru că doar prin înțelegerea fluxului de informație moleculară care modelează gândurile, emoțiile și acțiunile noastre, putem uita pentru totdeauna de degradarea cognitivă și de bolile cronice. Eliminând orice sursă de stres, orice motiv de tristețe și de durere, învățând să fim în armonie cu propria persoană, ca apoi să o facem cu cei din jur, putem simplu să ne modelăm corpul cuantic. Și ce este până la urmă acest corp cuantic? Rămâne de citit, de învățat și de aplicat totul pentru a ne începe chiar acum noua noastră viață. Corpul cuantic este cheia către fericite, nu numai către o viață lungă și sănătoasă. Și cine putea fi mai potrivit decât Deepak Chopra pentru un astfel de subiect împachetat frumos într-o carte a cărei prefață e scrisă de Dumitru Constantin Dulcan? Opinia mea despre cartea semnata de Deepak Chopra Ceea ce face această recenzie remarcabilă este accentul pus pe conexiunea dintre trup și conștiință, argumentând că o înțelegere profundă a acestor interacțiuni poate aduce beneficii semnificative. Corpul cuantic evidențiază și caracterul practic al informațiilor, sugerând că cititorii pot aplica conceptele prezentate pentru a-și îmbunătăți calitatea vieții. Aceasta aduce o notă de optimism și oferă speranță că, printr-o abordare integrată și informată, putem încetini procesul de îmbătrânire și putem trăi o viață minunată. Eu am avut dintotdeauna o slăbiciune pentru Deepak Chopra. Cărțile lui sunt cu adevărat niște comori ascunse, dar accesibile oricui dorește să le descopere. Citind lucrările acestui autor, am câștigat de fiecare dată o multitudine de informații, pentru că, pe lângă învățăturile sale spirituale, el ne oferă întotdeauna și informații de cultură generală. Cum să nu îl adori? Consider că Deepak Chopra este o persoană de o inteligență și o înțelepciune excepționale, dedicat să contribuie la crearea unei lumi fericite, dedicat întotdeauna să repare oamenii. Nu cred că poți citi ceva scris de el fără să rămâi cu niște lecții esențiale de care vei ține cont fără să vrei. Corpul cuantic este o carte esențială pentru cei interesați să exploreze metode noi și holistice de a trăi mai sănătos și mai fericit. Sper că v-am făcut curioși să citiți această carte, dragilor! Vă doresc lecturi minunate! Titlu: Autor: , , Traducător: Talida Boengiu An apariție : Editura: Nr. Pagini: 256 Limba: Română Gen Literar: Self Help Nota recenzorului: 9 / 10Vizualizari recenzie: 4548Alte recenzii de la Deepak Chopra:"
5,https://booknation.ro/recenzie-obiecte-ascutite-de-gillian-flynn-2/,"Obiecte ascuțite de Gillian Flynn este romanul la care nu aș fi ajuns prea curând. Spun asta pentru că deși am auzit de acest titlu, deși mi-a apărut și la recomandări încă de la apariția în limba română, nu a fost niciodată pe lista mea de lectură. Nu aș știi să spun exact motivul, ținând cont că a apărut la editura preferată și că e încadrată la genul thriller. Am decis (a se citit ”am ales-o pe ea din mai multe opțiuni posibile) să o citesc anul acesta și nu regret absolut deloc acest lucru. Titlul este cât se poate de clar: obiectele ascuțite sunt prezente – și lasă urme adânci și greu de vindecat. Ceea ce m-a surprins puțin a fost numărul de pagini, căci vorbim de o carte plină de mister, tensiune, momente greu de imaginat. Cu toate acestea, nu am simțit povestea ca fiind trunchiată, neîncheiată sau că șchiopătează pe undeva. Personajele poartă o mască, sunt învăluite în aparențe, dar toate ascund sau se ascund de trecut. Cartea ecranizată Obiecte ascuțite este mai mult decât un thriller – în care se caută făptașii unor crime odioase. În această poveste ți se dezvăluie toți vinovați, toți cei care contribuie la degradarea fizică, sufletească și mentală a personajelor. E un thriller psihologic pe care ba vrei să-l citești – ca după o altă pagină să nu mai fii sigur că vrei să continui lectura. Și acest ”du-te-vino” face totul mult mai interesant: să vrei să citești, să-ți schimbe decizia anumite scene, dar să nu te poți opri, să nu poți lăsa cartea din mână. De fapt, prima jumătate a cărții am citit-o parcă fără să respir, într-o singură zi. Cealaltă jumătate am citit-o în mai multe zile. Motivul nu a fost lipsa timpului sau a chefului. Am citit în fiecare zi, doar că ritmul a încetinit brusc după jumătatea cărții. Acțiunea e mai densă, intensă, plină de tensiune. Și de multe ori m-am oprit din citit: pentru a respira, pentru a-mi face iar curaj, pentru a mă ”înarma”. Camille Preaker este ziarist de investigații, dar asta nu-i prea aduce succesul la locul de muncă – chiar dacă șeful ei consideră că e cea mai bună dintre toți colegii ei. Caută să scrie cât mai bine pentru ca ziarul în care-i apar articolele să fie la fel de cumpărat și citit precum celelalte publicații. Nimic nu pare să ajute prea mult. E nevoie de altceva, poate ca lucrurile să fie făcute într-un mod diferit. Curry a găsit soluția care-i va scoate ziarul din anonimat: reîntoarcerea angajatei sale, Camille, în orașul natal, Wind Gap – un loc (aproape) uitat, unde nu se întâmplă niciodată mare lucru. Când i se solicită plecarea acasă, orașul e cutremurat de întâmplări care dau fiori – subiectul perfect pentru orice ziar în căutare de cititori. Reîntoarcerea nu este motiv de bucurie pentru Camille. E primul lucru care mi-a atras atenția: că nu e bucuroasă, că nu voia să revină în Wind Gap, iar motive avea destule – multe, serioase, chiar grave, aș îndrăzni să spun. Dacă spun că relația cu Adora nu era una bună, cred că am spus multe. Dar de aici te poți gândi la tot ce vrei tu – și dacă nu ai citit cartea, crede-mă când îți spun asta: nici nu știi cât de departe poți să mergi cu gândul în a găsi motivația tinerei femei. Nu e așteptată acasă, nu aduce bucurie vizita, iar când face cunoscut motivul pentru care a venit – pentru a investiga moartea unei copile și dispariția alteia, tensiunea dintre mama și fiică aproape că îți dă fiori reci. Încep tensiunile, momentele grele și acuzațiile. Dar nu numai. Amintirile și trecutul o lovesc pe Camille. Citeam și mă întrebam: ”Are treizeci de ani, de ce Camille nu pune piciorul în prag? De ce stă dacă nu e dorită prin preajmă? De ce acceptă tot ce i se spune fără să riposteze, că nu mai e copil?” E tristă povestea, e dureroasă – parcă o vezi în fața ochilor și chiar de-ai vrea să oprești totul, nu poți. Parcă tot ai vrea să-ți torturezi sufletul și să afli cum continuă și care este deznodământul. Toate sunt cu un motiv – în timp ce se cercetează ambele situații înfiorătoare, în vreme ce se caută criminalul, sunt scoase în evidență și poveștile familiei Preaker – fiecare are problemele sale, fiecare manifestare vorbește despre o durere, fiecare caracteristică sau urmă spune că ceva s-a întâmplat, ceva continuă să se petreacă atât cu mama, cu Amma – sora vitregă, dar și cu Camille. Nu știu tu, dar eu sunt sigură că nu întâmplător a fost trimisă din nou acasă – deși nu știa nimeni situația din familie. Era nevoie ca tânăra Camille Preaker să se elibereze de trecut și să fie parte din adevăr, să contribuie la descoperirea întregului adevăr – care nu mai are cum să-i zguduie lumea deja cutremurată de tot ce a trăit în trecut și îi întunecat și prezentul – deși nu părea a face asta, departe fiind. Toată durerea este ascunsă în spatele grijii de mamă? Nu! Toată durerea și frustrarea este pitită în acțiuni cu urmări grave? Da! Toate sunt camuflate în gesturi și acțiuni despre care îți vine greu să le citești? Desigur! Am zis de aparențe și măști, dar toate acestea ascund afecțiuni grave, care se pot manifesta asupra celor din jur. Lipsa iubirii față de proprii copii ascunde aceeași lipsă pe care mama a simțit-o din partea propriei mame – atitudini înrădăcinate adânc, afectează generații întregi din toate punctele de vedere, distrug încă de la vârste fragede suflete și vieți. Și cine e vinovatul principal pentru asta? Poate fi acuzat cineva anume? Cine e vinovat pentru cele întâmplate în Wind Gap? Fiecare este suspectat, se caută dovezi clare, se cercetează atent. Richard Willis știe mai multe decât de înțeles și se folosește de fiecare instrument pe care îl are la dispoziție pentru a afla adevărul. Va descoperi cine are atâta sânge rece? Mereu m-am învârtit printre suspecți, am avut propriile mele teorii. Am simțit să sunt aproape de făptaș, iar adevărul nu m-a surprins. Obiecte ascuțite este mai mult decât o carte. E o mini serie TV. Nu știu dacă azi – când am terminat de citit romanul pot începe să vizionez și cele 8 episoade, dar știu sigur că mă voi uita curând la ecranizare. Titlu: Autor: An apariție : Editura: Nr. Pagini: 328 Limba: Română Gen Literar: Crime, Thriller, Mistery Nota recenzorului: 8 / 10Vizualizari recenzie: 3010Alte recenzii de la Gillian Flynn:"
5,https://booknation.ro/recenzie-pe-aripile-vantului-volumul-2-de-margaret-mitchell/,"Pe aripile vântului de Margaret Mitchell este continuarea poveștii lui Scarlett O’Hara. Ca să fiu sinceră, acest volum mi-a plăcut mai mult decât primul. De ce? Pentru că o regăsim pe Scarlett continuând lupta pentru a nu mai simți vreodată foame, pentru a salva Tara și strădania ei de a avea alături în continuare pe Ashley – îi dă de lucru, așa îl determină să rămână în viața ei. Dar până să se transforme Scarlett într-o femeie de afaceri, ideea salvatoare pentru Tata e minciuna. Se recăsătorește, fără să țină cont de nimeni și nimic. Reușește, dar fiecare acțiune va avea, mai devreme sau mai târziu, consecințe sau o răsplată. Este tânăra soție pregătită pentru toate aceste evenimente ce vor urma? La finalul primului volum am sperat că o voi regăsi pe Scarlett ceva mai schimbată – în bine, evident. Și citind pagină după pagină, am conștientizat că nimeni nu se schimbă de plăcere, nu de bine, cu bucurie. Schimbarea nu este un proces ușor pentru cineva precum Scarlett O’Hara. Nu am sperat în zadar că ea se va schimba, dar a fost pas cu pas, nu brusc, nu de bunăvoie, căci continuă să facă numai ce vrea, numai cum vrea și ce crede că îi aduce succesul în afacere – adică bani, să aducă foarte mulți bani, din ce în ce mai mulți bani. Când spui Scarlett, spui dorința de a fi bogată, de a nu mai simți lipsa acestora. Înțeleg nevoia de a avea bani – a simțit prea mult cum e să nu-i aibă, dar până unde? Ce preț e capabilă să plătească pentru asta? De multe ori acționează din impuls, abia apoi realizează totul. Ce mi-a plăcut la Scarlett? Mi-a plăcut că mereu avea puterea de a merge mai departe, de a nu renunța. Mi-a plăcut de Scarlett atunci când era alături Rhett Butler – el o cunoaște cel mai bine, îi spune totul fără menajamente și reușea cumva să o mai scuture puțin. Nu mă pot gândi la asta chiar acum. Dacă o fac, o să înnebunesc. Mă voi gândi la asta mâine.” – Scarlett O’Hara Vorbele lui Scarlett care parcă întotdeauna, odată rostite ca intenție, genera o soluție potrivită. Ziua următoarea începea întotdeauna cu soluția pe care era pregătită să o pună în aplicare. Deși nu iubește copiii, cea de-a doua căsătorie o transformă, din nou, în viitoare mamă. O perioadă cumplită, căci nu se poate ocupa de afaceri, nu are încredere prea mare în nimeni altcineva, iar câștigul i se pare a fi mult prea mic. Mai deschide o facere și iar e în stare de orice ca să câștige cât mai mult. Nimic nu o oprește, nici bârfele, nici încercările altora de a-i spune că greșește, că pune în pericol mai multe persoane. Se expune, iese în Atlanta de una singură. E precum un uragan, opreliștile nu sunt motive reale să se îngrijoreze. Totuși, ceva anume o sperie de-a dreptul, dar soțul ei nu reacționează așa cum se așteaptă. Ai putea crede că la cât este de ocupată, Scarlett nu se mai gândește atât de mult la Ashley, dar nu. El continuă să fie în mintea și sufletul ei – încă este convinsă că îl iubește. E convinsă și că este iubită. Eu insist și îi spun că nu-l iubește pe băiatul acesta. Oare chiar să fie în perioada în care Scarlett doar câștigă? Câștigă bani, dar are parte de pierderi ireversibile, iar prima dintre ele este doar începutul. E puternică și trece repede peste – nu că ar avea de ale în această privință. După o perioadă în care îi aduce pe Ashley și Melanie cu ea, alte evenimente au loc în viața femeii. Banii nu o ajută să readucă oamenii dragi înapoi, dar ea poate întotdeauna să-și continue viața – care nu e deloc ușoară. Prin perioada de doliu a mai trecut o dată, dar de data asta nu mai așteaptă ani până la următoarea căsătorie – Rhett îi mărturisește că o iubește și că renunță la burlăcie. Căsnicia aceasta îi e și mai benefică – știe că între ei nu e iubire, dar banii lui o pot ajuta să-și îndeplinească alte dorințe: cea mai frumoasă casă, cele mai luxoase petreceri în care să invite cât mai multă lume. De ceea ce ți-e frică de aia nu scapi – asta ar cam trebui să știe și să nu uite Scarlett. Al treilea copil – și ultimul zice mama, o fiică pe care Rhett o iubește mai mult decât și-ar fi putut imagina vreodată. Copila se teme de întuneric, iar atitudinea mamei față de frica aceasta, îl face pe tată să-și protejeze fiica. Care e pasiunea pe care micuța o duce mai departe? Adoră să călărească – precum bunicul ei din partea mamei. Dacă crezi că între Scarlett și Rhett e doar lapte și miere, crede-mă că relația lor e oricum, numai cordială nu este. Nici măcar de dragul fetiței – Rhett iubește și ceilalți copii, dar pe Scarlett nu prea o interesează. Se simte vinovat pentru ceea ce ar fi putut fi și nu va mai trăi – poate și din vina lui. Ceea ce ar fi fost firesc să-i apropie, îi distanțează și mai mult pe soți: ea îl acuză pe el, iar el nu-și poate reveni din șoc. De când a tot început să piardă altceva mai valoros decât banii, schimbarea lui Scarlett nu mai este doar o probabilitate, ci o realitate – pe care nu știu cât de mult o conștientizează ea. Nu știu cât înțelege ea că toate aceste lovituri nu îi vorbesc doar despre cât este ea de puternică și imposibil de doborât, ci și despre faptul că a venit vremea să aprecieze ce are, pe cine are alături, că banii nu sunt chiar cei mai importanți în viața asta. Bine, Scarlett a avut ceva regrete – și s-a simțit vinovată când a murit al doilea soț, dar i-a trecut mult prea repede. Nu a regretat suficient cât să priceapă mai mult decât ”nu mă mai gândesc la asta, a trecut”. A simțit, i-a trecut. Așa că viața i-a arătat încă o dată. Apoi încă o dată. Și de fiecare dată o fi înțeles ce vrea să-i transmită viața, de fapt. Abia în ultima zi a înțeles că Melanie a fost singura ei prietenă, singura care a iubit-o, i-a fost alături și a avut încredere în ea. În ultima zi a simțit că nu e de fier și că pierde, iar pierde. Cu această ocazie, o dat Bunul Dumnezeu să-i pice ceața de pe ochi și ei – a înțeles în ultimul ceas că nu-l iubește pe Ashley. Dar promisiunea îi unește în continuare, iar asta o enervează peste măsură. În aceeași noapte are parte de ”trezirea” despre care îi spunea Rhett. Te-am iubit mai mult decât am iubit vreodată orice femeie și te-am așteptat mai mult decât am așteptat orice femeie. -– Rhett Butler Ultimele cuvinte ale lui Rhett par să pună punct acestei povești. Totul pare că a ajuns, în sfârșit la final. Oare să fie finalul pe care să-l accepte și Scarlett? Volumul acesta care încheie povestea Pe aripile vântului mi-a trezit curiozitatea pentru o altă continuare – cea scrisă de Alexandra Replay. Urmează Scarlett – trei noi volume captivante, sunt absolut sigură. Titlu: Autor: An apariție : Editura: Nr. Pagini: 619 Limba: Română Gen Literar: Clasici Nota recenzorului: 10 / 10Vizualizari recenzie: 2977Alte recenzii de la Margaret Mitchell:"
5,https://booknation.ro/recenzie-paine-cu-ceva-de-liliana-nechita/,"O carte necesară, fiindcă: Un popor care nu își cunoaște istoria este ca un copil care nu își cunoaște părinții. Pâinea cu ceva. Ăsta să fi fost laitmotivul oamenilor simpli care au prins acea perioadă, atât de controversată, din filele de istorie ale încercatului popor român? După cum ne spune Liliana Nechita, în scurtul și la obiect roman autobiografic Pâine cu Ceva, laitmotivele perioadei în cauză au mai fost: interzis la aia, la cealaltă, cozile umilitoare la pâine și alimente de bază, curent și apă cu porția, când binevoia tovarășu Ceaușescu, sistemul PCR (care nu s-a lăsat dus nici in zilele noastre), frig, oprimarea libertății de exprimare, etc. Eu am fost norocoasă și nu am prins anii grei ai comunismului, ce știu, din poveștile alor mei, de aceea m-am trezit cu un chef de a vedea prin filtrul altor oameni, câte puțin, din istoria noastră. Ceea ce mi s-a părut mereu paradoxal, a fost marea masă de oameni, trecuți bine de prima tinerețe, care mi-au expus cum regretă ei acel regim, și cum pe vremea aia era mai bine, că toată lumea avea serviciu și casă și erau toți egali. Or, dacă citești puțin cartea asta, sau iei la puricat alte mărturii despre acea perioadă, nu am idee cum ar putea cineva să zică că era mai bine atunci? Doar mă întreb, din simpla postură a unui om pasionat de cunoaștere. Că, și așa-zisa egalitate, era doar de fațadă cum, de altfel, asta cu inegalitatea e de când lumea și pământul, din păcate. E evident că fiecare vom percepe diferit o perioadă pe care o traversăm, în funcție de crezurile fiecăruia, dar aceste opinii atât de divergente, îmi cau dau cu virgulă. Cum poți să fii fericit când aveai alimente cu rația, nu aveai apă caldă, curent, toată ziua în adularea sistemul? Sunt foarte recunoscătoare că nu am prins acele timpuri și, oricât de imperfectă e societatea în care coabităm astăzi, predecesorii noștri au dus-o mai rău. Sfâșietoare partea în care spune cum persoanele cu handicap fizic sau mintal erau o piedică în calea evoluției, și trebuiau să fie internați și supuși unor tratamente oribile. Ceea ce mi se pare iar, trist, era felul în care a fost pusă la încercare credința românilor în perioada comunistă. Oamenii erau conduși spre a-și renega crezurile cele mai profunde și spre alinirea spre idolatria lui Marx și Lenin, noii sfinți, din cadrul mișcării comuniste. Dar, în mijlocul cenzurii și restricțiilor din copilăria autoarei, se icneau timid, licăr ai speranței și transformării, care spărgeau puțin câte puțin, urâtul din viața aceea, trăită din perspectiva unui copil-decrețel. Bunica -icoana copilăriei- care îl regreta pe regele Mihai, și care aprindea flacăra credinței, poate fără să știe, și trezea primele curiozități spre un Dumnezeu pe care nepoata încă nu-L cunoștea, dar pe care va învăța să-L iubească tot mai mult, în anii ce vor veni. Deși unele chestii sunt descrise, poate cu evident subiectivism, autoarea punctează că nu a știut că a trăit sub dictatură, până când dictatura nu a căzut și a auzit prima dată la tv, după revoluție, că ei au fost sub conducerea unui dictator. Și că ei credeau că e bine cum e. Probabil, așa e, te obișnuiești cu lipsurile și răul de crezi că e ceva normal, că loc de mai bine nu este. Ca o paranteză, probabil de aici și părerile divergente, ale celor care vorbesc astăzi, de acea perioadă. Ceea ce e clar e că, acele experiențe au amprentat într-o proporție destul de mare, deciziile luate ulterior de autoare, evadările și fugile ei. O autoare care m-a intrigat, care nu îmbracă nicicum adevărul ei, pur și simplu, a expus cum a perceput dânsa, anii trăiți sub comunism. Titlu: Autor: An apariție : Editura: Nr. Pagini: 128 Limba: Română Gen Literar: Biografii si memorii Nota recenzorului: 8.5 / 10Vizualizari recenzie: 2560Alte recenzii de la Liliana Nechita:"
5,https://booknation.ro/recenzie-ultimul-mesaj-de-laura-dave-4/,"Cu toții avem povești pe care nu le spunem niciodată. Dar aceasta este o poveste care trebuie spusă, fără doar și poate! Hannah este căsătorită cu Owen Michaels și e convinsă că el e dragostea vieții ei. Într-o zi însă, apare la ușa casei lor o elevă (Owen este profesor) și îi înmânează doamnei Michaels un mesaj de la soțul său, scris pe o bucată de hârtie. Protejeaz-o! scrie pe bilet. Atât! Situația pare la început un pic comică, apoi dubioasă iar mai pe urmă chiar alarmantă. Owen a dispărut. A fugit. S-a ascuns. De ce? Ce înseamnă toate astea și ce anume trebuie să protejeze Hannah? Când creierul ei începe să pună piesele cap la cap, Hannah își dă seama că se află în mijlocul unei tornade și că un milimetric pas greșit va face diferența dintre viață și moarte. Owen are o fată, pe Bailey, din altă căsătorie. Fosta lui soție a decedat și pentru mult timp au fost doar ei doi: Owen și Bailey. Apoi Owen s-a îndrăgostit și Hannah a intrat în peisaj. Cum poate fii asta o situație drăguță, primită cu brațele deschise de către Bailey, care a fost nevoită să se lupte cu mulți demoni interiori pentru a accepta absența mamei? Și cum ar putea ea să o privească pe Hannah ca pe o salvatoare a tuturor lipsurilor ei? Bineînțeles că nu poate. Iar când tatăl ei dispare și ea rămâne singură cu Hannah, unica lor legătură și așa destul de firavă, se rupe brusc și, aparent, irevocabil. Intriga țese o întreagă “pânză de păianjen” destul de mare și de complicată. Iar în ea nu se prind doar “muștele” (Hannah și Bailey) ci chiar și “păianjenul” însuși (Owen). Owen are multe secrete. Le tot descoperim pe parcurs, încontinuu și cred că dacă această carte ar avea o continuare, am tot descoperi informații șocante fără oprire. Nimic nu e ce pare a fii. Nici Owen, nici Bailey, nici căsnicia cu Hannah, nici trecutul și cu atât mai puțin viitorul. O poveste misterioasă și plină de suspans care însă ascunde ceva mult mai profund decât secretele trecutului lui Owen. Nu e greu de ghicit pentru că o vedem cum planează de la începutul până la sfârșitul cărții: e vorba de dragostea părintească! Și ce e unic aici e că nu se referă neapărat la dragostea părintească firească, normală, de sânge, directă. Ci la cea care “se învață”, care se adună până la refuz și care atunci când găsește pe cineva asupra căreia să se reverse, se manifestă de o simplitate uimitoare. Ca o liniște și o împlinire absolută. Ca și cum cel ce a purtat-o atâta timp, a știut că va veni tocmai acest moment. E dragostea pe care nu mulți o au. Doar cei aleși! Cei care răspund la respingere cu răbdare, la frustrare cu înțelegere și la ironii cu liniște. Ce ești în stare să faci pentru copilul tău? Absolut totul! Dar pentru cel care nu e al tău? Aaaa….aammm…hmmm….(exact!) Mulțumim universului că sunt alții care răspund la fel și la a doua întrebare! Titlu: Autor: Traducător: Mihaela Serea An apariție : Editura: Nr. Pagini: 332 Limba: Română Gen Literar: Fictiune Nota recenzorului: 8 / 10Vizualizari recenzie: 2005Alte recenzii de la Laura Dave:"
5,https://booknation.ro/recenzie-scandalul-de-fredrik-backman-2/,"Una dintre marile greșeli pe care le facem este să subestimăm importanța pe care o oferă ceilalți lucrurilor nesemnificative nouă. Ca atunci când un copil își pierde jucăria preferată (mică, ieftină, uzată) iar când plânge după ea vedem în asta o slăbiciune și un non sens. Total greșit! Cam asta facem cu toate lucrurile pe care nu le înțelegem: le devalorizăm ca să ne justificăm ignoranța și lipsa de compasiune. Tot total greșit! E începutul lui martie în Björnstad și încă nu s-a întâmplat nimic. E vineri și toată lumea așteaptă. Mâine echipa de hochei a orașului, categoria juniori, joacă în semifinală Campionatului Național. Ce importanță are asta? În multe locuri, niciuna, firește. Doar că Björnstad nu-i ca multe alte locuri.p.8 Așadar Björnstad e un oraș mic, retras și neproductiv. Singura lui super putere este echipa de hochei care a făcut ce a făcut și s-a ales cu niște jucători demni de marea ligă. Vor juca în semifinală în curând. E vorba doar de un simplu meci! Așa tot încearcă să se convingă pe sine, atât cei implicați direct în eveniment cât și toți ceilalți din tribune. Total greșit! Chiar nu este un simplu meci. Din contră: este totul sau nimic! Nu doar jucătorii joacă șansa vieții lor ci și familiile acestora, antrenorul, președintele clubului de hochei, directorul tehnic, femeia de servici și lumea de pe stradă. Tot sângele comunității este împins în sus și-n jos de euforia acestui joc. Björnstad e un oraș suficient de mic ca aproape toată lumea să se cunoască cu toată lumea, dar, în același timp, suficient de mare ca să fie plin de oameni pe care nu-i observă nimeni.p.74 Vedetele sunt vedete indiferent că strălucesc pe sticlele din marile orașe sau numele lor este pe buzele tuturor dintr-un sătuc de la marginea pădurii. Ele fac aceleași lucruri: se cred invincibile și se lasă conduse de iluzia superiorității. La polul opus sunt cei care ar fii putut să fie vedete dar și-au ratat șansa și cei care ar face absolut orice ca să devină. Nici unii, nici alții nu sunt personaje pe care să le tratezi superficial. Ar fi, desigur, total greșit! Toți anunță ceva zguduitor. Clocotul lor interior e asemenea unui cazan în care “Vrăjitoarea Soartă” prepară o poțiune magică. Doar scântei pot ieși din el. Colorate, arzătoare, schimbătoare de vieți. Ceea ce face cartea asta să fie atât de specială este simplitatea “vorbelor de duh”. Nu știu cum face Fredrik Backman dar spune lucrurilor pe nume cu o ușurință care taie. Și taie atât de adânc încât ai impresia că îți scoate afară tot ce creierul tău s-a străduit zi de zi să țină înăuntru. Orice adult are zile când se simte complet secătuit. Când nu mai știm pentru ce ne luptăm așa amarnic tot timpul, când realitatea și viața de zi cu zi ne copleșesc și ne gândim cât o să ne mai țină puterile. Partea bună e că putem să îndurăm starea asta mai multe zile în șir decât credem că am fi în stare. Partea proastă e că nu știm niciodată exact cât de multe.p.80. […] Bănuiește că orice om se gândește, când și când, la o altă viață, cea pe care ar fi putut-o avea în locul celei pe care o trăiește. Cât de des o faci depinde, pesemne, de cât de fericit ești.p.159. […] Amărăciunea poate fi corozivă, îți poate distruge amintirile – e ca și cum ai face curățenie la locul unei crime și până la urmă, nu-ți mai amintești decât ceea ce-ți convine.p.181. După ce cunoaștem personajele mai bine, cu visele și eșecurile lor, începe să ni se anticipeze ceva: un Scandal. Maya se gândește că, la cum se simte, ar fi bine să stea în pat toată ziua. Mai târziu avea să-și dorească să fi făcut asta.p.135 […] Mira o să regrete de o mie de ori că n-a obligat-o să stea acasă.p.145 Se aud din ce în ce mai tare tobele care marchează viitorul ireversibil, ceva ce va marca viețile tuturor. Dacă până acum reflectoarele extrem de puternice s-au tot mutat de la unul la altul, zăbovind destul de mult încât să le vedem bine de tot toate “cusăturile, rupturile și murdăria” de pe suprafață, acum, când “tobele bat”, se mai aprinde câte o luminiță pe ici pe colo care ne arată ce făcea fiecare înainte de marele Scandal. Pentru că indiferent cine e implicat direct, indirect sau deloc, oricum totul se răsfrânge asupra întregii comunități. Nimic nu e “doar al lui sau doar pentru el” în Björnstad. Bun sau rău, totul este al tuturor! Să crezi altceva, chiar și doar pentru o secundă, ar fi total greșit! Titlu: Autor: Traducător: Andreea Caleman An apariție : Editura: Nr. Pagini: 515 Limba: Română Gen Literar: Literatura contemporana Nota recenzorului: 10 / 10Vizualizari recenzie: 2012Alte recenzii de la Fredrik Backman:"
5,https://booknation.ro/recenzie-1979-de-christian-kracht/,"Coperta nu mi-a spus mai nimic, dar mi-a plăcut ideea minimalistă și mi-a dat senzație de simplitate și curățenie. În schimb titlul m-a atras ca un magnet (evident îs născută în ‘79), iar povestea, scrisă impecabil de simplu și acid, s-a mulat perfect pe gustul meu. Romanul (poate este pretențios spus deoarece vorbim despre o cărticică de 130 pagini) este o distopie, fără ifose de complexitate sau sofisticare, redat concis și incisiv ce expune o filozofie demnă de luat în seamă, dar mai ales de analizat și dezbătut. Perioada în care este amplasată acțiunea este evident anul 1979, iar ambientul este în primă fază Teheran, amintind de perioada declanșării revoluției islamice. Personajul principal călătorește împreună cu fostul său iubit, un tip simandicos, excentric și arogant, cu relații și gusturi pompoase, a cărui stare de sănătate este destul de precară. Relația dintre cei doi este evident într-un impas și nu dă semne că ar avea șanse să se redreseze. După moartea subită a fostului partener și un interogatoriu la care este supus de poliția iraniană, naratorul nostru (care rămâne anonim pe toată durata poveștii) se vede obligat să părăsească în grabă țara, călătorind în Tibet și apoi în China. Pleacă hotărât să escaladeze un Munte Sacru, dar este arestat de chinezi și aruncat într-un lagăr de muncă. Între viața de la petrecerile simandicoase și degenerate din Iran și munca într-un lagăr chinez diferențele sunt uriașe. Și sunt perfect portretizate de schimbarea radicală de atitudine și ideologie a naratorului. Kraft scrie o poveste despre absurditatea, micimea și inutilitatea vieții. O scrie fără să menajeze cititorul, pe un ton acid și scârbit. Teheranul lui Kraft este populat de occidentali snobi și superficiali, aflați în cădere liberă și accelerată pe o pantă abruptă a degradării. China se prezintă la celălalt pol și expune un tablou mizer, lipsit de aspirații, visuri sau ambiții, în care supraviețuirea (în orice condiții și prin orice mijloace) este țelul suprem. Ambele versiuni ale tipologiei umane schițate de autor sunt golite de empatie și umanitate și decadente. Mi-a plăcut absurdul la care apelează autorul pentru a-și explica ideea, mi-a plăcut comparația (radicală) dintre cele două lumi puse pe tapet, mi-a plăcut modul în care a reușit să surprindă schimbarea generată de factorii externi în mentalitatea personajului (de la un tip naiv, sensibil și interesat de estetică și artă, ajunge susținător al unei dictaturi bazată pe doctrina violenței). Teheranul pare complet occidental și capitalist (și de aceea amenințat de revoluție), în timp ce China este comunistă și redusă (și de aceea lipsită de orice perspectivă sau orizont). Cu toate acestea, pare că libertatea individuală de care s-a bucurat naratorul nostru în trecut nu-i mai poate oferi starea de siguranță pe care o găsește (surpriză!) în interiorul lagărului. Oare o să ajungem să ne speriem de prea multă libertate? Oare lagărul și dictatura vor ajunge să reprezinte în mintea noastră salvarea? Titlu: Autor: Traducător: Andrei Anastasescu An apariție : Editura: Nr. Pagini: 136 Limba: Română Gen Literar: Literatura contemporana Nota recenzorului: 9 / 10Vizualizari recenzie: 265Alte recenzii de la Christian Kracht:"
5,https://booknation.ro/recenzie-grupul-supravietuitoarelor-de-grady-hendrix/,"Sinopsisul cărții sună cam așa: În filmele de groază, supraviețuitoarea este cea care rămâne în picioare atunci când apare genericul de final. Cea care s-a luptat, l-a învins pe ucigaș și apoi și-a răzbunat prietenii. Cea care iese plină de sânge, dar învingătoare. Însă după ce sunetele sirenelor mașinilor de poliție se estompează și publicul merge mai departe, ce se întâmplă cu ea? Lynnette Tarkington este o astfel de supraviețuitoare. În urmă cu douăzeci și doi de ani, ea a scăpat dintr-un masacru, iar acel moment i-a definit fiecare zi ce a urmat. Timp de peste un deceniu, ea s-a întâlnit cu alte cinci femei asemeni ei și cu terapeuta lor, într-un grup de sprijin pentru cele care au supraviețuit inimaginabilului, refăcându-și viața bucățică cu bucățică. Până la o ședință de la care una dintre ele lipsește, iar cele mai mari temeri ale lui Lynnette devin realitate: cineva știe despre grup și este hotărât să le dezintegreze viețile din nou. bucățică cu bucățică. Dar puterea supraviețuitoarelor stă în faptul că acum se au una pe cealaltă și, indiferent cât de mici le sunt șansele, cât de întunecată este noaptea, cât de ascuțit este cuțitul, ele vor lupta până la capăt. Cu toate acestea nu ne pregătește pentru adrenalina pură și iureșul care va exploda la fiecare pagină întoarsă. Grupul supraviețuitoarelor pe care te aștepți să-l întâlnești ar fi alcătuit din femei traumatizate, slabe, femei care își plâng de milă, femei care se sperie și de umbra lor. Și inițial chiar peste asta dai. De fapt, Lynnette este atât de traumatizată încât devine enervantă și psihotică. Pentru ea fiecare pas în afara casei este o adevărată aventură. Fiecare pas este calculat cu precizie și la fiecare pas sunt expuse, analizate și puse în balanță nenumărate variante de scenariu (posibil sau imposibil) ce ar putea implica și cel mai nesemnificativ risc. Recunosc că primele 30-40 de pagini mi-au scos vreo câteva fire albe, dar a meritat până la urmă deoarece povestea ia o turnură la care în veci nu te-ai aștepta (mai ales după ce faci cunoștință cu personajul principal, cu stilul ei de viață și cu fobiile pe care și le cultivă). Cartea este scrisă ca un scenariu de film, în care acțiunea se desfășoară cu o viteză incredibilă, iar scenele se repetă la nesfârșit până când baia de sânge dă pe afară la propriu. Cu toate acestea, povestea are tendința să cadă în absurd și chiar ridicol pe alocuri, dar compensează la capitolul emoții transmise deoarece reușește să te țină captiv în poveste și chiar să te facă se te simți parte din grup. Trăiești spaima supraviețuitoarelor, o simți pe propria piele, aștepți cu sufletul la gură să vezi cum se va sfârși fiecare cădere de topor, pe cine va lovi următorul glonț tras, cine se va prăbuși primul. De asemenea, ești cucerit de inițiativa, dârzenia și inventivitatea supraviețuitoarelor. Nu asta îți promitea începutul poveștii, nu femeile astea au participat la prima întâlnire a grupului. S-au transformat. La prima amenințare clară, și-au îmbrăcat armurile de războinice și au plecat la luptă. Probabil acesta este marele atu al poveștii: personajele sunt memorabile și uimitoare. În ciuda violenței și ororilor la care au fost supuse în trecut, în ciuda traumei, a fricii, a fobiilor, ele nu cedează. Continuă să se ridice după fiecare lovitură (ca un terminator). Sunt ca niște tancuri rusești! Ne sunt prezentate ca niște floricele ofilite, închise în casă, fără viață socială, fără prieteni, fără joburi, care intră în panică la cel mai mic zgomot sau schimbare în rutină. Ne așteptăm ca în momentul unei amenințări reale să se târască într-o gaură de șarpe și să devină invizibile, dar ne înșelăm. Pentru că nu este aceasta reacția. Pe de altă parte, apar inevitabil alte întrebări. Este oare amenințarea reală? Sau femeile astea au înnebunit din cauza spaimei și a traumelor? Este ceva real din ceea ce cred ele că li se întâmplă? Percep realitatea corect sau totul este în mintea lor răvășită de frică? Dacă sunteți curioși care este reacția grupului și a fiecărei supraviețuitoare în parte vă recomand să citiți cartea. Este un adevărat ghid de supraviețuire plin de acțiune, de violență, de răsturnări surprinzătoare de situație, de decizii nebune și reveniri spectaculoase. Titlu: Autor: Traducător: Ruxandra Toma An apariție : Editura: Nr. Pagini: 384 Limba: Română Gen Literar: Crime, Thriller, Mistery Nota recenzorului: 7 / 10Vizualizari recenzie: 259Alte recenzii de la Grady Hendrix:"
5,https://booknation.ro/recenzie-jurnalul-annei-frank-de-anne-frank-3/,"„Mă numesc Kitty. Sunt prietena Annei, Annei Frank. Îmi scrie în fiecare zi, cred că suntem cele mai bune prietene. Ador dialogurile noastre, ea este o fire veselă, pozitivă și descurcăreață, are teme – un milion și păreri despre toate. Colac peste pupăză, la 13 ani e îndrăgostită, păcat că eu nu sunt la fel de norocoasă. Abia aștept următoarea noastră conversație, câteodată mă bucură cu veștile pe care mi le scrie pe pagini, uneori însă mă înspăimântă. Îmi spune despre evenimente triste care tind să prindă contur pe zi ce trece, mai gri și reci…” Într-o bună zi, acest război groaznic se va termina, totuși. Într-o bună zi vom fi, totuși, din nou oameni, nu doar evrei. Last page. 385. Când termin o carte, primesc măcar un deznodământ la final, o încheiere logică sau mai puțin. Gândurile Annei s-au rupt vara, în august, în luna mea preferată! Mă gândeam ieri, dacă supraviețuia, eram la fel de cointeresați de jurnalul ei, o fi reușit să ajungă cineva, arunca jurnalul să se prăfuiască pe un raft sau și-ar fi dat seama că e talentată în ciuda comentariilor acide pe care le primea. Eu am cunoscut o fetiță care avea o personalitate vie, cu păreri, cu speranțe și dorințe care ardeau aprins în minte! Dacă e așa cum spunea tatăl ei, ca sunt înșirate doar gândurile ei, și doar ale ei, cred că e una din cele mai plăcute personaje reale pe care le-am cunoscut eu. Incomodă, limbă ascuțită, minte ageră, curajoasă, cu dorință continuă de creștere și educare. Anne Frank, un istoric fără intenție. Ajungi să cunoști bine oamenii abia după ce te-ai certat zdravăn cu ei o dată. Abia atunci poți să le judeci caracterul. Când ești singur și nefericit sau trist, încearcă și tu odată, pe o vreme la fel de frumoasă, să privești din pod lumea de-afară. Nu casele și acoperișurile, ci cerul. Câtă vreme te poți uita fără teamă la cer, vei ști că lăuntric ești pur și că, orice-ar fi, îți vei regăsi fericirea. Titlu: Autor: An apariție : Editura: Nr. Pagini: 392 Limba: Română Gen Literar: Biografii si memorii Nota recenzorului: 8 / 10Vizualizari recenzie: 1527Alte recenzii de la Anne Frank:"
5,https://booknation.ro/recenzie-mireasa-de-ali-hazelwood/,"Relația mea cu Ali Hazelwood este puțin complicată. Mi-a plăcut destul de mult „Ipoteza Iubirii”, însă nu am putut să o încadrez la o lectură romance obligatorie. Am mai încercat 2 volume scrise de ea, însă și acestea parcă erau trase la indigo, cu nimic nou sau deosebit care să le deosebească. Uite că nu am renunțat în a crede in această autoare și mă bucur că am făcut asta, pentru că „Mireasa” este cu totul altceva și sunt bucuroasă că îi pot face o recenzie pozitivă. Misery Lark, singura fiică a celui mai puternic consilier Vampir din regiunea de sud-vest, este o proscrisă – din nou. Zilele în care a trăit în anonimat printre Oameni s-au terminat: a fost chemată să susțină o alianță istorică de menținere a păcii între Vampiri și dușmanii lor de moarte, Vârcolacii, și nu vede altă soluție decât să se predea la schimb – din nou… Vârcolacii sunt nemiloși și imprevizibili, iar conducătorul lor Alfa, Lowe Moreland, nu face excepție. El își conduce haita cu autoritate absolută, dar nu fără dreptate. Și, spre deosebire de Consiliul Vampirilor, nici fără sentimente. Din felul în care urmărește fiecare mișcare a lui Misery, este clar că nu are încredere în ea. Dacă ar ști cât de multă dreptate are… Mi-a plăcut mult de Misery și de modul ei foarte carefree în care s-a comportat. Deși nu a stat printre vampiri foarte mult, ea este în continuare loială tatălui său și nu ezită atunci când acesta o cheamă înapoi. Deși este conștientă de ceea ce îi cere tatăl sau să facă, Misey este mânată de loialitate și prietenie, iar dragostea față de prietena cu care a crescut este mai mare decât orice ură sau dușmănie. Așa că acceptă uniunea cu Lowe pentru a afla ce s-a întâmplat cu ea și cum o poate găsi. După nuntă, viața ei este destul de dificilă, pentru că toți varcolacii vor să o omoare, în afară de Lowe care doar o evită. Nu știe exact de ce se comportă așa, de ce îi spune constant că are un miros aparte, însă este ceva la el ce îi atrage atenția și căreia nu îi poate rezista. Faptul că are și o soră mai mică adorabilă nu ajută cu nimic, pentru că îi adoptă până și pisica luată de acasă și nu o va lăsa până nu îi va intra în grații. Atunci când lumea varcolacilor este amenințată de un fost lider, Misery va constata că nu îi dorește răul soțului ei, ba din contră, o să își dorească să îl ajute, deși neamurile lor se urăsc de moarte. Ciudat, nu-i așa? Mi-a plăcut mult ideea cărții, deși am citit destul de mult povești despre vampiri și vârcolaci, însă aceasta a avut un farmec aparte, cu o relație de conveniență care se transformă ușor, ușor în altceva. Deși pornește ca ceva puțin stânjenitor și incomod, relația lor devine una bazată pe încredere, dar și o tensiune intimă foarte bine creionată. Vă recomand să aveți răbdare cu ea, pentru a vedea cât de firesc evoluează Lowe și „Miresy” și cât de frumos de transformă într-un cuplu puternic. ACUM GĂSEȘTI CARTEA PE Titlu: Autor: An apariție : Editura: Nr. Pagini: 416 Limba: Română Gen Literar: Fantasy Nota recenzorului: 9 / 10Vizualizari recenzie: 13941Alte recenzii de la Ali Hazelwood:"
5,https://booknation.ro/recenzie-twisted-lies-de-ana-huang/,"Vă prezint cartea mea preferată din seria „Twisted”, o serie care m-a încercat și m-a trecut prin multe stări, pentru că nu am simțit-o ca fiind una unitară ci cu 4 povești total diferite, uneori chiar scrisă de autoare diferite. Dar nu contează, am rămas cu o impresie bună în ceea ce o privește și după ce am terminat „Twisted Lies”, Christian Harper a urcat în topul personajelor masculine din cărți. Ultimul volum a fost exploziv, dinamic, plin de dragoste și dramă. A avut câte ceva din fiecare și mi-a plăcut la nebunie. Stella este prietenă cu Ava, Bridget și Jules. Este un influencer de modă, extrem de frumoasă și capabilă, care are planuri mari de viitor în această industrie. Mi-a plăcut foarte mult de ea, pentru că are un suflet blând și este chiar puțin naivă, însă a fost un personaj cu care te poți identifica ușor. Are o energie pozitivă și nu se poate să nu îți placă de ea. Pe Christian l-am cunoscut deja, fiind persoana care lucrează cu Rhys pe partea de securitate și protecție. Este un miliardar influent, cu un imperiu de securitate bine construit. Este extrem de bogat, iar prezența sa este intimidantă. Seamănă puțin cu Alex, cu o personalitate așa de gheață și greu de pătruns, însă a muncit mult pentru ceea ce are acum, așa că nu își permite să aibă momente de slăbiciune. Nu crede în dragoste și consideră că nu are nevoie de ea, însă este pur și simplu OBSEDAT de Stella. Face orice pentru a o avea aproape, inclusiv a-i închiria un super apartament la un preț de nimic… 🙂 Intriga principală se concentrează în jurul ideii de fake dating, pentru că Stella are nevoie de engagement mare pe conturile sale de social media, iar Christian „se sacrifică” și se oferă să o ajute. Foarte altruist din partea lui, nu-i așa? Prezența sa este super cunoscută peste tot, așa că în momentul în care cei doi se afișează oficial, conturile Stellei explodează. Înțelegerea este una de comun de acord, însă Stella habar nu are că această legătură se va concretiza în ceva frumos și foarte intens. Deși diferiți, foc și gheață, Stella și Christian au fost explozivi împreună și deși povestea a avut și momente de slăbiciune, vulnerabilitate și dramă, consider că acest cuplu este cel mai bun. Christian m-a cucerit cu personalitatea lui și mi-a plăcut faptul că autoarea l-a portretizat ca fiind un personaj cu defecte, cu o viață nu 100% legală sau obișnuită, însă de un lucru am putut fi sigură – dragostea sa pentru Stella este 100% reală. ACUM GĂSEȘTI CARTEA PE Titlu: Autor: An apariție : Editura: Nr. Pagini: 640 Limba: Română Gen Literar: Romance Nota recenzorului: 10 / 10Vizualizari recenzie: 13803Alte recenzii de la Ana Huang:"
5,https://booknation.ro/recenzie-la-inaltime-de-liz-tomforde/,"Editura Litera a tradus o serie super populară pe Bookstagram și BookTok și acest lucru mă bucură nespus, pentru că este puțin atipică. Ne vorbește despre o dragoste dintre două persoane care fac parte din lumi total diferite, dar și despre oameni care au concepții diferite despre viață, dar și despre propria persoană. Îmi place atunci când găsesc un asemenea tip de personaj, pentru că aceștia vorbesc de cele mai multe ori despre probleme reale, cu care și noi ne confruntăm. Atunci când vezi că și in ficțiune, oamenii au nevoie de ajutor și de stimă de sine, îți dai seama că nici lumea cărții nu este perfectă, dar te ajută pe tine pentru a-ți rezolva problemele pe care le ai. Nu vreau să vă mint, nu am dat punctaj maxim, pentru că povestea mi s-a părut puțin plictisitoare și nu cred că aveam nevoie de 500 de pagini, însă ca esență și ca mesaj, este deosebită și merită să vă concentrați pentru a înțelege ce vrea să ne spună autoarea. Evan Zanders este un faimos jucător de hockey, cu o reputație de bad-boy, care însă nu îi aparține. Totul este de show, pentru a-și păstra contractul pe care îl are cu echipa sa, pentru că aparent, acest tip de publicitate îl menține în atenția presei și îl pune pe primele pagini ale ziarelor. În esență, Evan este rănit din cauza abandonului mamei sale și pentru faptul că tatăl său s-a îndepărtat de el și de sora lui, fiind și el rănit de acțiunile soției sale. Nu crede în dragoste și nu are nevoie, pentru că nu îl ajută cu nimic în viață, ba din contra, i-o complică. Stevie intră în echipa lui Evan drept însoțitoare de bord. Prin natura job-ului său, Ștevie va interacționa foarte mult cu Evan și o atracție va începe să înflorească. Aceasta nu este modelul tipic de femeie cu care Evan este obișnuit, nu este supermodel 90-60-90, iar nesiguranța ei se vede în modul în care acționează sau în care încearcă să fugă de o relație serioasă. Are probleme de greutate, este complet nemulțumită de cum arată și această nesiguranță o face oarecum să fluctueze în stare și să nu știe ce anume își dorește de la un bărbat. A avut și experiențe nefericite în alte relații, așa că mai bine nu își pune inima pe tavă pentru a suferi o dezamăgire. Începe totuși o relație secretă cu Evan, bazată mai mult pe atracție, pentru că nu are siguranța necesară de a sta alături de el și de a se expune în public. Mesajul este destul de clar și vine din partea lui Evan, pentru că el constant a ridicat-o pe Stevie și a încercat să îi insufle acea încredere de care are nevoie. I-a acceptat corpul și sufletul și constant i-a spus că este cea mai frumoasă și că pentru el nu contează altcineva în afară de ea. Modul în care o ajută să fie mai hotărâtă și mai conștientă de ceea ce are chiar este copleșitor și aici m-a prins maxim povestea, pentru că este deosebită. Nu m-am răzgândit în privința numărului de pagini, însă mesajul face toți banii și este foarte frumos. Titlu: Autor: An apariție : Editura: Nr. Pagini: 512 Limba: Română Gen Literar: Romance Nota recenzorului: 8 / 10Vizualizari recenzie: 6595Alte recenzii de la Liz Tomforde:"
5,https://booknation.ro/recenzie-clubul-de-ellery-lloyd,"Înainte să începem, vreau să vă spun că autorul acestei cărți este un duo, alcătuit din soții Collette Lyons și Paul Vlitos. Mi s-a părut foarte tare faptul că un cuplu împarte aceeași pasiune pentru scrisși că a avut norocul de a-și vedea o carte publicată împreună. Modul în care povestea este relatată este destul de originală, fiind un calup de interviuri, clipuri sau anumite fragmente, astfel încât cititorul pune fiecare piesă de puzzle până când ajunge la concluzia cărții. Toată lumea și-ar da și viața pentru un loc aici. Home reprezintă un grup de cluburi exclusiviste, unde cei bogați și celebri pot petrece până dimineața, pentru a se retrage mai apoi în apartamente luxoase, departe de privirile indiscrete ale fanilor și ale presei. Cea mai spectaculoasă locație este Island Home, o stațiune bine păzită, aflată în largul coastei britanice, iar cea mai râvnită invitație a deceniului este, de departe, cea la petrecerea de lansare, care durează trei zile. Dar, în culise, tensiunile au atins punctul culminant: proiectul ambițios și costisitor i-a împins pe managerul Home Group și pe cei din echipa sa la capătul răbdării. Toți au ceva de ascuns – fapt evident chiar înainte ca oamenii frumoși, cu secretele lor urâte, să pună piciorul pe insulă. Pe măsură ce lucrurile iau o întorsătură sinistră, iar numărul de cadavre începe să crească, unii dintre membrii clubului Island Home încep să-și dorească să nu fi fost trecuți niciodată pe lista invitaților. Ned și Adam sunt proprietarii Clubului, care face parte dintr-un lanț exclusivit de hoteluri. Din cauza unor probleme financiare și a unor calcule greșite, Ned și Adam nu sunt foarte siguri că pot ține pe linia de plutire Clubul, așa că trebuia să găsească o soluție. Perspectivele narative sunt numeroase, uneori parcă prea numeroase pentru a putea înțelege acțiunea 100% și toate descriu Clubul din punctul lor de vedere și acțiunile oamenilor din echipă, ce își doresc cu disperare să țină afacerea pe picioare. Ce nu mi-a plăcut este faptul că nu am reușit să mă atașez deloc de personaje, pentru că toate urmăreau un scop financiar, drept urmare mi s-au părut goi pe dinăuntru și cam atât. Atunci când celebrități încep să moară în această stațiune, Island Home, o investigație este demarată și aflăm cum anume aceste persoane celebre au ajuns in acest punct. Un alt minus al acestei cărți mi s-a părut exagerarea în descrieri și în a ne spune constant cât de frumoasă și cât de bogată este această stațiune, lucru care am simțit că mă copleșește. Deși ideea a fost bună și cartea a fost aleasă pentru clubul de lectură a lui Reese Witherspoon, nu pot spune că a fost una dintre lecturile prefarate. Pornește de la o premisa bună, are o idee de bază inteligentă și care are potențial pentru un thriller, însă se pierde foarte mult în detalii și drept urmare, ne face și pe noi să ne pierdem interesul. ACUM GĂSEȘTI CARTEA PE Titlu: Autor: An apariție : Editura: Nr. Pagini: 330 Limba: Română Gen Literar: Crime, Thriller, Mistery Nota recenzorului: 7 / 10Vizualizari recenzie: 4728Alte recenzii de la Ellery Lloyd:"
5,https://booknation.ro/recenzie-ispita-bodyguardului-de-jennifer-l-armentrout/,",,El o poate proteja de oricine, însă nu și de el însuși” Povestea din Ispita bodyguardului explorează aventura tumultoasă a unei jurnaliste, Alana Gore, și a bodyguardului ei, Chandler Gamble, într-o călătorie presărată cu provocări și atracție. Confruntată cu o amenințare periculoasă, Alana se vede nevoită să apeleze la Chandler. Alana este urmărită în mod obsedant de cineva care a ajuns atât de departe încât acesta i-a spart apartamentul. Așadar, Alana este nevoită să apeleze la unul dintre frații Gamble. Singura problemă? Deși acesta nu are reguli stricte împotriva implicării romantice cu clienții săi, totul se anunță a fi incendiar. Relația lor profesională devine rapid complicată de tensiunea erotică și atracția puternică dintre ei. Jennifer reușește să creeze o atmosferă încărcată de pasiune și suspans, punând accentul pe lupta lui Chandler între datoria sa și sentimentele interzise pentru Alana. Scenele senzuale și momentele incendiare între cei doi adaugă și mai multă intensitate relației lor, însă cu toate acestea, adevăratul pericol este tocmai Chandler și ispita pe care o reprezintă acesta, ispita bodyguardului… Opinia mea despre ultimul volum al seriei Frații Gamble Deși Jennifer este una dintre scriitoarele mele preferate, povestea acestei cărți și a acestei serii este umbrită de o scriere slabă și de o intrigă destul de clișeică una, care nu reușește să se ridice la așteptările mele de fan uriaș al lui Lynn. Personajele nu sunt construite incredibil, iar toate aceste trei volume au avut o mulțime uriașă de clișee. Însă cam asta se întâmplă când ai parte de cărți care sunt publicate la debutul scriitorilor în cauză. Scriitori care peste ani bubuie și își dezoltă stilul de scriere incredibil de mult. Așa cum a facut și Jennifer L. Armentrout. În ciuda tuturor acestor aspecte, Ispita bodyguardului rămâne o lectură interesantă pentru fanii genului romance care se află la început de drum cu acest gen. Cu riscul de a mă repeta și în această recenzie, mai spun încă o dată că Jennifer este o autoare genială, însă fie această serie e destul de slab scrisă, fie gusturile mele au fost un alt factor, cert este că Frații Gamble s-ar putea ca vouă chiar să vă placă! Nu știu ce aș putea adăuga mai mult despre aceste cărți, mai ales că au fost destul de scurte, fără o acțiune prea complexă. Însă vă recomand să îi oferiți, totuși, o șansă, căci s-ar putea chiar să vă placă! Lecturi magice vă doresc! Titlu: Autor: Traducător: Mihaela Apetrei An apariție : Editura: Nr. Pagini: 284 Limba: Română Gen Literar: Erotica Nota recenzorului: 6 / 10Vizualizari recenzie: 29838Alte recenzii de la Jennifer L. Armentrout:"
5,https://booknation.ro/recenzie-neuroplasticitatea-secretul-longevitatii-de-leon-danaila/,"Despre cartea cu secrete… ,,Ca sacerdot al binelui, toată viata am luptat pentru dreptate, frumos, adevăr, sănătate și credinţă, iar acum vreau să împărtășesc tuturor câte ceva din istoria acestei lupte.” – Acad. Prof, Dr. Leon Dănăilă Neuroplasticitatea: Secretul longevității m-a purtat într-o călătorie captivantă prin universul cunoștințelor și al sănătății personale. Mai exact, am mers pe un drum care avea presărate mici diamante ici și colo. Iar eu le-am adunat. Deși am aflat că scriitorul acestei cărți este un om minunat, spre rușinea mea, abia anul acesta l-am descoperit. Leon Dănăilă, este un geniu și, cu toate că are vârsta de 90 de ani, acesta a participat la gala premiilor Bookzone, unde cartea sa a fost adorată de incredibil de multe persoane. Și nici nu e de mirare! Toată această carte este o comoară între două coperți, oferindu-ne nu doar informații, ci și sfaturi și secrete către a avea un mod de viață sănătos și împlinit. Cu peste 40.000 de intervenții chirurgicale, brevete de invenție, nenumărate cărți și o modestie uriașă, Leon Dănăilă ne îndeamnă să avem grijă de noi și să trăim la fel de plenar precum a învățat tocmai el să o facă. Fascinată de abordarea călduroasă și simplă a fiecărui subiect, am citit fiecare pagină fără oprire, cu o sete de cunoaștere uriașă! Acest om care iubește oamenii ne învață cum să ne îngrijim, cum să ne protejăm și cum să ne menținem sănătatea mintală și fizică. Leon Dănăilă nu s-a dat bătut, și după o viață de salvat oameni, acesta s-a gâdnit să ne mai aducă o carte care va continua să salveze vieți, poate și când el nu va mai fi printre noi. Opinia mea despre cartea lui Leon Dănăilă Cartea sa, Neuroplasticitatea. Secretul longevității, este un ghid esențial pentru oricine dorește să-și îmbunătățească viața. Și, evident, pentru oricine își prețuiește viața și creierul. Si, de ce nu, este chiar un ghid de cultura generala! Am învățat atât de multe lucruri de la subiectul ce ține de alimentație, până la exerciții fizice și până la modul în care ar trebui să ne mișcăm, gândim și dormim. Cartea este plină de idei și sfaturi practice care ne ajută să ne trăim viața la potențial maxim. O vedeam prin librării și, deși prețul era unul mai piperat, acum pot spune că merită, merită, merită! Este acel gen de carte din categoria cărților care schimbă vieți! Nu pot exprima suficient de mult admirația pe care o am pentru omul care a scris această carte și pentru impactul pe care o va avea asupra vieților cititorilor. Recomand această carte cu căldură tuturor celor care doresc să-și îmbunătățească sănătatea și să trăiască o viață plină de bucurie și împlinire. Este un adevărat dar pentru oricine își dorește să aibă grijă de propria. Deci, de ce să nu o puneți pe wishlist chiar acum? Sper că v-am făcur curioși, sper că îi veți oferi o șansă, pentru că omul din spatele acestei cărți este cu adevărat un geniu! Până data viitoare vă doresc lecturi minunate tuturor! Titlu: Autor: An apariție : Editura: Nr. Pagini: 278 Limba: Română Gen Literar: Stiinte Nota recenzorului: 10 / 10Vizualizari recenzie: 27941Alte recenzii de la Leon Dănăilă:"
5,https://booknation.ro/recenzie-jurnalul-unui-burlac-ii-draga-mihai-de-mihai-bendeac/,",,Dacă toţi oamenii ar cunoaşte ce se întâmplă atunci când ești bun cu cei din jur, chiar și cei mai ticăloși ar deveni buni măcar din pur interes.” E absolut fascinant felul în care am simțit conexiunea cu această carte și cu acest om. Pe lângă faptul că de fiecare dată când mă gândesc la aceste două cărți mi se înduioșează inima, trebuie să spun că am râs mult. Chiar dacă anumite scrisori erau deprimante, Mihai nu a ezitat să strecoare câte o glumă printre rânduri. Pentru cei care nu știu, acest volum este plin de scrisori pe care Mihai Bendeac le-a primit de la cititori și cărora acesta le-a răspuns. Despre ce este vorba în Jurnalul Unui Burlac II: Dragă Mihai? Ei bine, despre toți și despre toate! Analizând această carte, îmi dau seama încă o dată cât de mult rezonez cu Mihai Bendeac. Pe lângă sclipirea sa artistică și perspectiva sa vibrantă asupra lumii, omul ăsta e sărit de pe fix. Ce poate fi mai perfect pentru un actor? Mai ales pentru unul care face cu așa ușurință trecerea între ironie și empatie. Bendeac îmbină cu măiestrie profunzimea și umorul, iar ideea acestui volum face ca această carte să aibă o tentă originală. Mai ales că habar nu ai când o începi peste ce fel de scrisori și mesaje vei da. Ce să mai, știam deja că Mihai e talentat. Trebuie să mai spun și că m-am trezit răzând de nenumărate ori? Recunosc că rareori râd la lucruri obișnuite, mai ales la o carte, dar lecturând răspunsurile lui Mihai, m-am surprins râzând cu voce tare. Este un om plin de charismă și nu am citit nici măcar un răspuns unde acest lucru să nu fie evident. Jurnalul unui Bendeac… Mă conving din nou că Bendeac este un maestru al cuvintelor și recunosc faptul că volumul doi din „Jurnalul unui burlac” a fost la fel de reușit ca și primul. Deși primul era mai emoționant și mai profund, acesta s-a învârtit mai mult în jurul umorului. Bendeac este caracterizat de magie, paranormal și bizar, și cred cu tărie că ar putea continua să scrie volume care să continue să fascineze, fără a ne plictisi. După atâția ani de urmărire a scenetelor, pieselor, postărilor sale, interviurilor și tuturor filmulețelor, am avut întipărite în minte în timp ce îi citeam răspunsurile mimica, tonul și gesturile sale pe care le știu deja așa de bine. El este unul dintre puținii oameni din spațiul public pe care aș putea să îl ascult ore în șir fără să mă plictisesc. Este greu să nu îl admiri și să nu îl îndrăgești, iar gestul său care stă la baza acestor cărți este unul care m-a impresionat enorm, încă de la primul volum publicat! Mereu am știut că este un actor și un om dedicat, mereu am văzut dragostea pe care o pune în tot ceea ce face și respectul pe care îl arată tuturor. ,,Viata este (și) un spectacol! Mai ales pentru unul ca mine.” Cred că, în cele din urmă, la finalul acestor două volume, Mihai Bendeac este un simplu om, dar este un om extraordinar de complex. Iar dacă vreți să aflați ce se află în mintea actorului pe care toți îl știm, eu zic să dați o fugă pe site la Bookzone să luați cărțile lui. Iei o carte bună și faci și o faptă bună…eu zic că asta e o afacere și mai bună! Titlu: Autor: An apariție : Editura: Nr. Pagini: 316 Limba: Română Gen Literar: Biografii si memorii Nota recenzorului: 10 / 10Vizualizari recenzie: 10377Alte recenzii de la Mihai Bendeac:"
5,https://booknation.ro/recenzie-baietelul-si-soriceii-unde-a-disparut-luna-de-olga-gudynn/,"O poveste despre șoricei, brânză și prietenie! Chiț-Chiț! Cândva, într-o lume de poveste, un băiețel descoperă doi prieteni neobișnuiți: doi șoricei adorabili. Astfel începe o călătorie plină de aventură și prietenie când cei trei se unesc într-o casă plină de bunătate, prietenie și, desigur, brânză! Ce își poate dori mai mult un șoricel oare? „Băiețelul și șoriceii. Unde a dispărut luna” este o poveste magică despre empatie și dragoste, în care un băiat devine familia a doi șoricei norocoși. Prin încercările și aventurile lor, Zburlici și Pufoșica aduc lumină și fericire în viața băiețelului. Însă oare ce rol joacă luna în această poveste plină de lecții de viață? Ei bine, doar citind veți afla! O carte de copii sau o lecție despre empatie? Descoperind că această carte minunată face parte din Biblioteca lui Morar, am fost puțin uimită. Însă am realizat că ascunde o lecție de viață importantă despre prietenie și compasiune și am înțeles că are sens să se afle în această colecție! Fiind un cititor extrem de pasionat al cărților pentru copii, am adăugat cu bucurie această bijuterie în colecția mea. Cu toate că este scurtă, povestea este plină de farmec și m-a captivat de la început până la sfârșit. Să mai spun că am îndrăgit foarte mult ilustrațiile? Au fost reușite, iar cei doi șoricei au fost portretizat adorabil! Recomand cu căldură această carte celor mici, deoarece ilustrațiile și povestea înduioșătoare îi vor cuceri pe toți cei care o citesc. Deși nu o recomand neapărat adulților, pentru că știu că nu mulți sunt fani cărți de copii. Însă cei mici vor iubi această poveste cu siguranță! Fără a adăuga prea multe cuvinte, această poveste dulce merită din plin atenția și inima cititorilor micuți! Sper ca toți cei mari care o descoperă să regăsească acea bucurie copilărească din sufletul lor! Nu uitați să fiți copii din când în când! Chiar dacă asta se rezumă la a citi cărți cu șoricei care ar mânca din lună. Totul e posibil în cărțile pentru copii! Vă doresc lecturi minunate tuturor! Am facut trei copii. Dar as mai face inca pe atatia doar ca sa ii dau pe mana Olgai Gudynn pentru a-i educa. Olga nu e doar fondator de scoala, formator de caractere, ea este povestitor de visuri. Nu cunosc oameni cu imaginatie mai frumoasa decat a Olgai. Olga construieste o lume in care incape toata lumea. Inclusiv soriceii. Sunt fericit sa aduc in Biblioteca lui Morar prima carte pentru copii si lumea Olgai Gudynn. Cand deschizi aceasta carte, deschizi o lume perfecta. Iar cand deschizi o lume, deschizi, din primii ani, mintea copilului tau. Doar mintile deschise pot deschide viitorul spre o lume in care perfectul nu e imposibil. O lume in care incape toata lumea. – Mihai Morar Titlu: Autor: An apariție : Editura: Nr. Pagini: 48 Limba: Română Gen Literar: Actiune, aventura Nota recenzorului: 9 / 10Vizualizari recenzie: 9603Alte recenzii de la Olga Gudynn:"
5,https://booknation.ro/recenzie-putere-libertate-si-gratie,"Cine sunt eu? De unde am venit? Unde mă voi duce când voi muri? Știu, sunt întrebări destul de dificile și deseori ne ascundem și nu vrem să recunoaștem că există momente în viața noastră când gândurile ne zboară către aceste subiecte. Dar, cum uneori gândurile au tendința de a nu fi foarte coerente, totul părând o luptă între diverse ideologii pe care le-am auzit, testat, citit sau crezut, Deepak Chopra a decis să își exprime viziunea despre misterul existenței și a importanței acesteia în cartea sa, intitulată Putere, libertate și grație divină. Imaginați-vă că, o dată pe an, ați putea să schimbați toate cărămizile din care e construită o clădire, dar, din obișnuință sau pentru că, pur și simplu, nu vă vine o idee mai bună, ați ține cu dinții de concepția că nu există decât un singur fel de a construi acea clădire. Prin urmare, ați așeza cărămizile în aceleași locuri, an după an, și ați obține aceeași construcție. Ei bine, dacă aveți impresia că trupul slăbește cu timpul, că îmbătrânește sau se poate îmbolnăvi, această credință va fi transpusă în tiparele de energie corespunzătoare. Despre Deepak Chopra pot spune doar că este o autoritate bine cunoscută în domeniul vindecării minte-corp, ca să nu mai menționez că ale sale cărți au fost publicate în peste 35 de limbi. În cartea Putere, libertate și grație divină autorul, folosindu-se de vechea filosofie a Vedantei, dar și de tot ceea ce știința modernă a descoperit, dorește să ne ajute să înțelegem care este adevărata noastră natură. El merge pe concepția conform căreia atâta vreme cât nu te cunoști cu adevărat, cât nu știi care este adevăratul tu, este imposibil să cunoști adevărata fericire. Cu alte cuvinte, fericirea interioară, permanentă este determinată de o conștientizare a celui ce suntem, nu a celui care pretindem a fi. Nu lăsați temerile imaginare ale viitorului să vă influențeze prezentul. Și nu lăsați nici amintirile trecutului să vă influențeze prezentul. Fiți neprihăniți. Fiecare copil care se naște este universul care se uită la sine însuși, cu ochi noi. Titlu: Autor: An apariție : Editura: Nr. Pagini: 148 Limba: Română Gen Literar: n/a Nota recenzorului: n/aVizualizari recenzie: 1649Alte recenzii de la Deepak Chopra:"
5,https://booknation.ro/recenzie-cele-sapte-legi-spirituale-ale-succesului-de-deepak-chopra,"Șapte legi care ne învață… Deși este vorba despre o cărticică scurtă despre șapte legi, eu am citit-o și am iubit-o! De fiecare dată când citesc ceva de la Deepak Chopra sunt vrăjită, impresonată și fericită să aflu informații atât de prețioase. Cu toate că știam deja tot ce am citit în această carte, m-am bucurat să recitesc toate lucrurile cu care am crescut. Încă de când eram mică ai mei ne citeau astfel de cărți și ne învățau despre lucrurile după care am ajuns să mă ghidez astăzi. Și mare parte dintre acestea au fost regăsite de către mine în cartea de față. Șapte reguli, șapte pagini care te învață cum să le pui în aplicare, și șapte capitole care sunt menite să schimbe vieți. Deși am citit multe alte lecturi de acest gen, Cele șapte legi spirituale ale succesului este o carte cu un limbaj pe înțelesul tuturor. Cred că oricine poate da o șansă acestei cărți și poate învăța ceva de aici. De fapt, toți cred că ar trebui să îi dea o șansă lui Deepak Chopra! Învățăturile sale sunt asbolut magice. Ba mai mult, cărțile sale sunt scrise special pentru cei ce vor să își schimbe viața. Și sunt scrise atât de simplu. Noi suntem călători pe drumul eternităţii, iar calea este cosmosul, dansul stelelor și al galaxiilor. Viaţa este eternă, dar expresiile ei sunt efemere, trecătoare, simple clipe care apar și dispar. Deepak Chopra și cheia către succes Cheia către succes se află mereu în lucrurile care sunt mai simple decât am crede. Așa mi se pare și această carte. Este atât de simplu de urmat totul, însă noi trebuie doar să dăm o șansă acestor lecturi. Trebuie să ne dorim să le citim. Trebuie să ne dorim să schimbăm ceva. Deși nu pot spune prea multe despre o carte de doar o sută de pagini, pot doar să spun că acest autor merită! Și nici măcar nu trebuie să citiți totul la foc automat, pentru că puteți aloca o zi fiecărei reguli. Secretul acestor cărți este să nu fie citite ca o lectură care se află pe TBR de prea multă vreme. Pentru că astfel nu înțelegem nimic dintr-o lectură care necesită timp. Avem nevoie de timp pentru a asimilia aceste informații. Și avem nevoie de și mai mult timp să învățăm să le punem în aplicare. Așadar, sper că v-am făcut curioși și sper să oferiți o șansă acestui autor minunat care merită cu adevărat! Dintre toate cărțile sale, eu pe aceasta aș recomanda-o pentru a fi citită prima. Iar apoi pe restul care sunt mult mai complexe. Lecturi plăcute! Titlu: Autor: Traducător: Cristian Hanu An apariție : Editura: Nr. Pagini: 108 Limba: Română Gen Literar: Spiritualitate, ezoterism Nota recenzorului: 10 / 10Vizualizari recenzie: 2294Alte recenzii de la Deepak Chopra:"
5,https://booknation.ro/recenzie-corpul-cuantic-de-deepak-chopra-jack-tuszynski-si-brian-fertig,",,Corpul cuantic” sau ”Cum sa fii veșnic tânăr” Deepak Chopra revine cu o carte care e menită să ne învețe cum să luptăm cu propria minte. Oamenii au încercat mereu să descopere metode de a inversa efectele devastatoare ale trecerii timpului asupra corpului uman. Astfel, lumea a început să caute remedii în cele mai nepotrivire locuri. Cu toate acestea, oamenii au nevoie de înțelegere profundă a legăturilor energetice dintre trup și conștiință, precum și a factorilor ce contribuie la degradarea celulară prematură. Astfel, dr. Deepak Chopra, dr. Jack Tuszynski și dr. Brian Fertig vin cu propriile cunoștințe în medicină, fizică și endocrinologie pentru a explora noi drumuri în înțelegerea longevității. Pornind de la moduri de a gândi și până la Dharmă și Kharmă, avem în Corpul cuantic o întreaga rețetă despre cum să trăim o viață lungă și sănătoasă. Puțină medicina alternativă, puțină fizică și un strop de endocrinologie sunt ingredientele acestei rețete și, desigur, să nu uităm că e nevoie de o mare putere de a lupta cu propria minte. Pentru că doar prin înțelegerea fluxului de informație moleculară care modelează gândurile, emoțiile și acțiunile noastre, putem uita pentru totdeauna de degradarea cognitivă și de bolile cronice. Eliminând orice sursă de stres, orice motiv de tristețe și de durere, învățând să fim în armonie cu propria persoană, ca apoi să o facem cu cei din jur, putem simplu să ne modelăm corpul cuantic. Și ce este până la urmă acest corp cuantic? Rămâne de citit, de învățat și de aplicat totul pentru a ne începe chiar acum noua noastră viață. Corpul cuantic este cheia către fericite, nu numai către o viață lungă și sănătoasă. Și cine putea fi mai potrivit decât Deepak Chopra pentru un astfel de subiect împachetat frumos într-o carte a cărei prefață e scrisă de Dumitru Constantin Dulcan? Opinia mea despre cartea semnata de Deepak Chopra Ceea ce face această recenzie remarcabilă este accentul pus pe conexiunea dintre trup și conștiință, argumentând că o înțelegere profundă a acestor interacțiuni poate aduce beneficii semnificative. Corpul cuantic evidențiază și caracterul practic al informațiilor, sugerând că cititorii pot aplica conceptele prezentate pentru a-și îmbunătăți calitatea vieții. Aceasta aduce o notă de optimism și oferă speranță că, printr-o abordare integrată și informată, putem încetini procesul de îmbătrânire și putem trăi o viață minunată. Eu am avut dintotdeauna o slăbiciune pentru Deepak Chopra. Cărțile lui sunt cu adevărat niște comori ascunse, dar accesibile oricui dorește să le descopere. Citind lucrările acestui autor, am câștigat de fiecare dată o multitudine de informații, pentru că, pe lângă învățăturile sale spirituale, el ne oferă întotdeauna și informații de cultură generală. Cum să nu îl adori? Consider că Deepak Chopra este o persoană de o inteligență și o înțelepciune excepționale, dedicat să contribuie la crearea unei lumi fericite, dedicat întotdeauna să repare oamenii. Nu cred că poți citi ceva scris de el fără să rămâi cu niște lecții esențiale de care vei ține cont fără să vrei. Corpul cuantic este o carte esențială pentru cei interesați să exploreze metode noi și holistice de a trăi mai sănătos și mai fericit. Sper că v-am făcut curioși să citiți această carte, dragilor! Vă doresc lecturi minunate! Titlu: Autor: , , Traducător: Talida Boengiu An apariție : Editura: Nr. Pagini: 256 Limba: Română Gen Literar: Self Help Nota recenzorului: 9 / 10Vizualizari recenzie: 4551Alte recenzii de la Deepak Chopra:"
5,https://booknation.ro/recenzie-fata-disparuta-de-gillian-flynn-4,"Am impresia că după lectura acestei cărți, mulți bărbați au început să analizeze comportamentul partenerei sale. Nu vă zic de ce, prea delicios spoiler! Nick și Amy sunt perechea model sau ni se pare nouă așa de la început, o aparență impusă pentru a nu da frâu bârfelor celor din jur, pentru mediocritatea amară la care au ajuns, sau autopedepsire pentru că nu au reușit să depășească banalitățile care reușesc cu brio să invadeze cuplurile. Azi Amy dispare fără urmă, fără sens sau explicații. Ele apar după ce Nick începe să ne povestească mersul anchetei, Amy în schimb, prin intermediul jurnalului său, ne relatează cum s-a început totul, istoria unei relații care ajunge a fi ceva cu totul și cu totul ieșit din tipare! „M-am răsucit în pat, adică în patul nostru din New York adus în casa cea nouă, pe care încă o numeam casa cea nouă, deși ne mutaserăm aici de doi ani. E o casă închiriată, chiar pe țărmul râului Mississippi, o casă care țipă a Nou-Îmbogățiți de Suburbie, genul de loc pe care mi-l doream în copilărie, aflat în partea mea de oraș, cea sărăcăcioasă. Genul de locuință care apare imediat familiară: căsoiul masiv, țipând de nou-nouț ce e, fără personalitate, genul de casă pe care soția mea l-ar fi detestat – și chiar îl detesta.” Nici dispărută, Amy nu încetează să influențeze viețile celor implicați. Dispărută său moartă, ea, un coșmar de femeie, luptă pentru a salva pereții putrezi pe care se ține căsătoria lor. O gustoșenie psihologică, năucitoare, tăioasă pe alocuri, în care aflăm ce scoate din noi – Plictiseala, șomajul și furia pasivă! A reușit să arunce toate „rufele murdare” din relatările romanțate, din conceptele manipulatoare ale societății noastre! Amy a fost cea care a dat tonul întregii istorii, construcția caracterului său fiind de-un gust deosebit de calculat, de băgat în speriați! Ce-a fost toată istoria asta, omor sau răzbunare? Pentru imaginația mea – un deliciu cu gust de intrigă, sânge și delir 😈. „Până la Nick nu m-am simțit ca o persoană, fiindcă am fost dintotdeauna un produs. Uimitoarea Amy trebuia să fie extraordinară, creativă, bună, chibzuită, isteață și fericită. Noi nu vrem decât să fii fericită. Rand și Marybeth ziceau asta tot timpul, dar nu-mi explicau niciodată cum. Atâtea lecții, oportunități și avantaje, și nu m-au învățat nicicând cum să fiu fericită. Țin minte cât de mult mă nedumereau ceilalți copii. Mă duceam la câte o petrecere de aniversare și-i vedeam pe ceilalți puști cum se hlizesc și se strâmbă și încercam și eu asta, dar nu înțelegeam de ce. Stăteam acolo, cu elasticul de la coiful de petrecere strâns, sugrumându-mi zona moale de sub bărbie, cu glazura granulată a prăjiturii albăstrindu-mi dinții. Și încercam să-mi dau seama în ce consta distracția.” Titlu: Autor: An apariție : Editura: Nr. Pagini: 616 Limba: Română Gen Literar: Literatura contemporana Nota recenzorului: 8 / 10Vizualizari recenzie: 1469Alte recenzii de la Gillian Flynn:"
5,https://booknation.ro/recenzie-fata-disparuta-de-gillian-flynn-5,"Romanul „Fata Dispărută”, de Gillian Flynn este un thriller psihologic care m-a tulburat profund. Am căutat date despre autoare și astfel am aflat că Gillian Flynn este născută în 1971, în Missouri, SUA și a scris trei romane cu adaptare pentru ecranizare. Această carte este singura pe care am citit-o, dar cu siguranță trebuie să caut și celelalte cărți. „Un thriller psihologic de excepție” . New York Daily News scrie despre acest roman că este „diavolesc de inteligent”. Şi Doamne, da! Sunt de acord întru totul! Amy – la granița dintre normal și nebunie Personajul principal, Amy, m-a intrigat peste măsură. Este o femeie extrem de inteligentă și extrem de disciplinată, cu o răbdare ieșită din comun. O femeie oarecum psihopată, la granița dintre normal și nebunie. Gândurile și ideile ei sunt manifestate printr-un vocabular adeseori obscen, care pe mine, personal, m-a deranjat încă de la început. Stilul autoarei m-a intrigat încă din primele rânduri cu care începe povestea (un mod înfiorător de a caracteriza o relație dintre soți) și a continuat în același stil în următoarele 150 de pagini, determinându-mă adesea să mă gândesc dacă să continui să citesc sau să abandonez. Dar cartea merită citită în totalitate. Chiar dacă la început povestea pare ușor monotonă, mi-a creeat o stare de nelinişte continuă. După care m-am trezit în mijlocul unei acțiuni sufocante. Am descoperit lucruri şocante care pur și simplu mi-au trezit toate simțurile. Este cu mult mai mult decât își poate imagina cineva. Totul a început atunci când Nick descoperă că frumoasa lui soție a dispărut chiar în ziua aniversării al cincilea an de căsnicie. În casă găsește urme de violență. Ancheta începe rapid și toate pistele duc către el. Un adevărat clişeu. Uşor de etichetat. Dar să fie totuşi aşa? Autoarea învârte și sucește situațiile atât de mult încât mi-am făcut o mulțime de scenarii diferite, ca apoi să descopăr un deznodământ uluitor. Romanul „Fata dispărută” – o poveste imposibil de uitat Ca idee, această carte va rămâne multă vreme întipărită în mintea mea. Peste 600 de pagini pline cu emoții atât de diferite și atât de controversate încăt greu le-am putut „digera”. Am sărit uşor de la plictiseală la adrenalină, de la enervare la uimire, de la negare la aprobare. Mă gândesc că poate fiecare dintre noi, femeile, avem un dram de nebunie pe care încercăm să-l reprimăm, să-l mascăm cumva. Dar unele chiar folosesc această nebunie pentru a ajunge acolo unde își doresc. Să poți născoci o asemenea poveste, trebuie să fii ori destul de inteligent ori să ai o doză de nebunie în tine. Adevărul îți dă fiori: este mai întunecat decât crezi.” Titlu: Autor: An apariție : Editura: Nr. Pagini: 616 Limba: Română Gen Literar: Crime, Thriller, Mistery Nota recenzorului: 7 / 10Vizualizari recenzie: 1093Alte recenzii de la Gillian Flynn:"
5,https://booknation.ro/fata-disparuta-gillian-flynn,"Te aruncă dintr-o extremă în altă, te năucește, te sucește, te răsucește și la urmă îți mai dă un bobârnac. Fiindcă totul nu e așa cum pare. Există oare cupluri perfecte sau totul constă în posibilitatea partenerilor de a deveni comozi unul pentru altul? Probabil aceasta ar fi întrebarea retorică la care autoarea a încercat să răspundă. Ce ciudat, nu pot să mă prind cum e ea cu adevărat. Și: pari, cumva, să nu fii tu când ești cu ea. Și: există o diferență între a iubi cu adevărat pe cineva și a iubirii ideea de acea persoană. Ori, în cele din urmă: important e că te face fericit. Nick și Amy par a forma cuplul perfect. Se susțin mereu indiferent de situație și se înțeleg din jumătate de cuvânt. Însă, în ziua aniversării a cinci ani de căsătorie, Amy dispare într-un mod misterios din propria casă. Și cum suntem deprinși, principalul suspect devine chiar soțul ei. Ancheta scoate la iveală faptul că cuplul nu era perfect nici pe departe. Ba mai mult, ajungem să descoperim prin intermediul jurnalului ei, că Amy se temea de soțul său. Nick se jură că este nevinovat, însă sub presiune se afundă în minciuni și devine neputincios. Ce s-a întâmplat cu Amy și ce rol joacă Nick în dispariția ei, aflați citind cartea. Încă un roman care demonstrează faptul că fiecare istorie are două fețe, care uneori deși contradictorii, te ajută să descoperi sâmburele de adevăr. Aparențele sunt înșelătoare, însă prin anumite detalii parțial mascate, ajungi să întrevezi adevăratele fapte. Personajele foarte bine conturate. În mod special, Amy este un personaj strălucit. Te impresionează, îți trezește sentimente amestecate, de o intensitate maximă. Este acel tip de matur crescut în familia unde părinții au dorit să clădească copilul perfect si au obținut-o pe “Amazing Amy”. Un thriller psihologic bine relatat. Cu cât mai mult intri în istorie, arzi de nerăbdare să afli deznodământul. Cumva din dorința de a surprinde, autoarea a oferit o altă întorsătură prin finalul un pic lipsit de logică. Probabil aș fi apreciat mai mult un deznodământ mai realist, pentru o mai multă credibilitate, însă nu am taxat cartea pentru acest fapt. Titlu: Autor: An apariție : Editura: Nr. Pagini: 616 Limba: Română Gen Literar: Crime, Thriller, Mistery Nota recenzorului: 10 / 10Vizualizari recenzie: 1157Alte recenzii de la Gillian Flynn:"
5,https://booknation.ro/recenzie-fata-disparuta-de-gillian-flynn-6,"Îmi plac foarte mult cărțile care mă țin în suspans și mă fac să aștept cu sufletul la gură ce se va întâmpla mai departe, iar Fata dispărută, scrisă de Gillian Flynn, este o astfel de carte. Este un thriller care te captivează încă de la primele capitole și ajungi imediat să te întrebi ce se va întâmpla cu personajele. Atunci când crezi că acțiunea este previzibilă, autoarea îți oferă o răsturnare de situație la care nu te-ai aștepta. Protagoniștii se confruntă cu problema monotoniei în cuplu, după cinci ani de căsnicie, motiv pentru care apar și tensiuni între ei. Cartea este scrisă din două perspective, alternând cea a lui Nick cu cea a lui Amy, în care aceasta și-a expus trăirile cu privire la mariajul celor lor. Viața lui Nick este dată peste cap în ziua în care soția lui dispare brusc. Mai mult, dispariția are loc chiar în ziua în care cei doi împlinesc cinci ani de mariaj. Încă de la interogatoriu, ne putem da seama că Nick minte, însă nu poate fi considerat vinovat de dispariția soției sale, din moment ce trupul ei este de negăsit. Așadar, cel puțin pentru moment, nu poate fi acuzat de crimă. Cu toate acestea, este condamnat de oamenii din jur, care sunt convinși că el și-a ucis soția. Sunt indicii care l-ar dezavantaja, cum ar fi sângele curățat din casă, deși Nick susține că este nevinovat. “La ce te gândeşti, Amy? Întrebarea pe care am pus-o cel mai adesea pe parcursul căsniciei noastre, însă nu cu voce tare, şi nu celei care ar fi putut răspunde. Presupun că asemenea întrebări atârnă ca nişte nori grei, de furtună, asupra oricărei căsnicii: La ce te gândeşti? Cum te simţi? Cine eşti tu? Ce ne-am făcut unul altuia? Ce-o să ne facem acum?” Previzibilul, un element care lipsește cu desăvârșire din Fata dispărută Modul în care sunt construite personajele este unul pe care eu l-am apreciat foarte mult. În prima parte a cărții, cititorii o pot cunoaște pe Amy doar prin perspectiva jurnalului ei. Ea apare inițial ca o femeie îndrăgostită lulea de soțul ei. După aceea, lucrurile încep să se schimbe în relația lor, iar Amy apare ca victimă, în timp ce Nick este personajul negativ. În partea a doua a cărții, lucrurile iau o întorsătură cu totul neașteptată. Cred că niciun cititor nu a prevăzut ce urma să se întâmple cu acțiunea. Fata dispărută este un thriller psihologic foarte bine construit, poate chiar cel mai bun pe care l-am citit până acum. Am avut mult timp cartea în bibliotecă, dar nu știu de ce am tot amânat să o încep. Misterul din jurul dispariției lui Amy te ține cu sufletul la gură pe tot parcursul poveștii. Atunci când, în partea a doua, perspectiva se schimbă, iar plot twist-ul este unul cu totul imprevizibil, chiar nu poți lăsa cartea din mână și vrei să vezi cum se va termina totul. Arunci când ai impresia că știi ce se va întâmpla, autoarea schimbă lucrurile și totul este dat peste cap. Nu pot oferi mai multe detalii despre întorsătura de la jumătatea cărții, altfel al strica surpriza, care este chiar una foarte mare. Cartea nu este deloc una plictisitoare, iar cei pasionați de thriller și mister cu siguranță o vor aprecia. Nici măcar finalul nu a fost unul previzibil. De fapt, a fost unul atât de neașteptat, încât mi s-a părut aproape comic. Deși este o carte de peste 600 de pagini, am citit-o în doar două zile, atât de tare a reușit să mă captiveze. Filmul realizat după cartea lui Gillian Flynn, de neratat Există și un film realizat după Fata dispărută, apărut în 2014. Rolurile principale sunt interpretate de Rosamund Pike și Ben Affleck. Ceea ce m-a surprins a fost faptul că ecranizarea a respectat cartea în mare parte, lucru pe care nu l-am întâlnit la toate filmele. Nu a fost doar o adaptare, ci a respectat întocmai romanul autoarei. Chiar îl recomand tuturor celor care sunt pasionați de thriller și mister. Titlu: Autor: Traducător: Bogdan Perdivara An apariție : Editura: Nr. Pagini: 616 Limba: Română Gen Literar: Literatura contemporana Nota recenzorului: 10 / 10Vizualizari recenzie: 2797Alte recenzii de la Gillian Flynn:"
5,https://booknation.ro/recenzie-obiecte-ascutite-de-gillian-flynn-2,"Obiecte ascuțite de Gillian Flynn este romanul la care nu aș fi ajuns prea curând. Spun asta pentru că deși am auzit de acest titlu, deși mi-a apărut și la recomandări încă de la apariția în limba română, nu a fost niciodată pe lista mea de lectură. Nu aș știi să spun exact motivul, ținând cont că a apărut la editura preferată și că e încadrată la genul thriller. Am decis (a se citit ”am ales-o pe ea din mai multe opțiuni posibile) să o citesc anul acesta și nu regret absolut deloc acest lucru. Titlul este cât se poate de clar: obiectele ascuțite sunt prezente – și lasă urme adânci și greu de vindecat. Ceea ce m-a surprins puțin a fost numărul de pagini, căci vorbim de o carte plină de mister, tensiune, momente greu de imaginat. Cu toate acestea, nu am simțit povestea ca fiind trunchiată, neîncheiată sau că șchiopătează pe undeva. Personajele poartă o mască, sunt învăluite în aparențe, dar toate ascund sau se ascund de trecut. Cartea ecranizată Obiecte ascuțite este mai mult decât un thriller – în care se caută făptașii unor crime odioase. În această poveste ți se dezvăluie toți vinovați, toți cei care contribuie la degradarea fizică, sufletească și mentală a personajelor. E un thriller psihologic pe care ba vrei să-l citești – ca după o altă pagină să nu mai fii sigur că vrei să continui lectura. Și acest ”du-te-vino” face totul mult mai interesant: să vrei să citești, să-ți schimbe decizia anumite scene, dar să nu te poți opri, să nu poți lăsa cartea din mână. De fapt, prima jumătate a cărții am citit-o parcă fără să respir, într-o singură zi. Cealaltă jumătate am citit-o în mai multe zile. Motivul nu a fost lipsa timpului sau a chefului. Am citit în fiecare zi, doar că ritmul a încetinit brusc după jumătatea cărții. Acțiunea e mai densă, intensă, plină de tensiune. Și de multe ori m-am oprit din citit: pentru a respira, pentru a-mi face iar curaj, pentru a mă ”înarma”. Camille Preaker este ziarist de investigații, dar asta nu-i prea aduce succesul la locul de muncă – chiar dacă șeful ei consideră că e cea mai bună dintre toți colegii ei. Caută să scrie cât mai bine pentru ca ziarul în care-i apar articolele să fie la fel de cumpărat și citit precum celelalte publicații. Nimic nu pare să ajute prea mult. E nevoie de altceva, poate ca lucrurile să fie făcute într-un mod diferit. Curry a găsit soluția care-i va scoate ziarul din anonimat: reîntoarcerea angajatei sale, Camille, în orașul natal, Wind Gap – un loc (aproape) uitat, unde nu se întâmplă niciodată mare lucru. Când i se solicită plecarea acasă, orașul e cutremurat de întâmplări care dau fiori – subiectul perfect pentru orice ziar în căutare de cititori. Reîntoarcerea nu este motiv de bucurie pentru Camille. E primul lucru care mi-a atras atenția: că nu e bucuroasă, că nu voia să revină în Wind Gap, iar motive avea destule – multe, serioase, chiar grave, aș îndrăzni să spun. Dacă spun că relația cu Adora nu era una bună, cred că am spus multe. Dar de aici te poți gândi la tot ce vrei tu – și dacă nu ai citit cartea, crede-mă când îți spun asta: nici nu știi cât de departe poți să mergi cu gândul în a găsi motivația tinerei femei. Nu e așteptată acasă, nu aduce bucurie vizita, iar când face cunoscut motivul pentru care a venit – pentru a investiga moartea unei copile și dispariția alteia, tensiunea dintre mama și fiică aproape că îți dă fiori reci. Încep tensiunile, momentele grele și acuzațiile. Dar nu numai. Amintirile și trecutul o lovesc pe Camille. Citeam și mă întrebam: ”Are treizeci de ani, de ce Camille nu pune piciorul în prag? De ce stă dacă nu e dorită prin preajmă? De ce acceptă tot ce i se spune fără să riposteze, că nu mai e copil?” E tristă povestea, e dureroasă – parcă o vezi în fața ochilor și chiar de-ai vrea să oprești totul, nu poți. Parcă tot ai vrea să-ți torturezi sufletul și să afli cum continuă și care este deznodământul. Toate sunt cu un motiv – în timp ce se cercetează ambele situații înfiorătoare, în vreme ce se caută criminalul, sunt scoase în evidență și poveștile familiei Preaker – fiecare are problemele sale, fiecare manifestare vorbește despre o durere, fiecare caracteristică sau urmă spune că ceva s-a întâmplat, ceva continuă să se petreacă atât cu mama, cu Amma – sora vitregă, dar și cu Camille. Nu știu tu, dar eu sunt sigură că nu întâmplător a fost trimisă din nou acasă – deși nu știa nimeni situația din familie. Era nevoie ca tânăra Camille Preaker să se elibereze de trecut și să fie parte din adevăr, să contribuie la descoperirea întregului adevăr – care nu mai are cum să-i zguduie lumea deja cutremurată de tot ce a trăit în trecut și îi întunecat și prezentul – deși nu părea a face asta, departe fiind. Toată durerea este ascunsă în spatele grijii de mamă? Nu! Toată durerea și frustrarea este pitită în acțiuni cu urmări grave? Da! Toate sunt camuflate în gesturi și acțiuni despre care îți vine greu să le citești? Desigur! Am zis de aparențe și măști, dar toate acestea ascund afecțiuni grave, care se pot manifesta asupra celor din jur. Lipsa iubirii față de proprii copii ascunde aceeași lipsă pe care mama a simțit-o din partea propriei mame – atitudini înrădăcinate adânc, afectează generații întregi din toate punctele de vedere, distrug încă de la vârste fragede suflete și vieți. Și cine e vinovatul principal pentru asta? Poate fi acuzat cineva anume? Cine e vinovat pentru cele întâmplate în Wind Gap? Fiecare este suspectat, se caută dovezi clare, se cercetează atent. Richard Willis știe mai multe decât de înțeles și se folosește de fiecare instrument pe care îl are la dispoziție pentru a afla adevărul. Va descoperi cine are atâta sânge rece? Mereu m-am învârtit printre suspecți, am avut propriile mele teorii. Am simțit să sunt aproape de făptaș, iar adevărul nu m-a surprins. Obiecte ascuțite este mai mult decât o carte. E o mini serie TV. Nu știu dacă azi – când am terminat de citit romanul pot începe să vizionez și cele 8 episoade, dar știu sigur că mă voi uita curând la ecranizare. Titlu: Autor: An apariție : Editura: Nr. Pagini: 328 Limba: Română Gen Literar: Crime, Thriller, Mistery Nota recenzorului: 8 / 10Vizualizari recenzie: 3013Alte recenzii de la Gillian Flynn:"
5,https://booknation.ro/recenzie-groparul-de-sorin-moise/,"Groparul de Sorin Moise este, pentru mine, o provocare, în primul rând. M-am provocat singură să citesc o carte a unui autor român contemporan despre care nici măcar nu auzisem până să-mi ajungă cartea acasă. De ce nu am putut sta departe de o așa carte? E simplu: În anii de liceu, am iubit istoria României, dar despre perioadele istorice în care se desfășoară acțiunea cărții, știu din poveștile părinților. Ce însemna să trăiești în acea perioadă? La ce strictețe a fost supus poporul român? Ce însemna, de fapt, comunismul? Cum au reușit oamenii să facă față nedreptăților de atunci? Mi-am dorit să descopăr și mai mult acea parte a istoriei pe care unii o contestă, iar alții, acum, o regretă, din anumite puncte de vedere. Romanul de față m-a surprins din prima clipă, recunosc: nu mă așteptam la un așa format, la atâtea pagini și nici scrisul atât de mic. Nu am zis că a fost o provocare? Inițial, m-am panicat, apoi mi-am zis: ”Poți, Laura”. Și așa a fost Nici ni mă interesează prea tare cine este autorul Sorin Moise, ce mă interesează cel mai mul – și, în același timp, mă bucură foarte tare, este faptul că a reușit să scrie un roman absolut fascinant – un roman dificil de digerat, pe alocuri, o poveste care retrezește amintiri nu tocmai plăcute, situații destul de inconfortabile și răni pe care le credeai a fi vindecate. Numale autorului spume multe, dar stilul și puterea creativă deținută, face minuni – dând naștere la adevărate bijuterii literare. Sunt autori despre care vorbesc însăși cărțile pe care le scriu, mai bine decât orice altceva În astfel de situații, când descopăr așa autori – și așa cărți, nu pot decât să fiu recunoscătoare și să mă consider a fi un cititor norocos și fericit. Semnificația titlului este mai mult decât pare. Nu e doar un loc de muncă într-un cimitir din București. Groparul poporului român este extrem de puternic, de dornic să facă rău, să-și arate intențiile prin acțiuni și cuvinte care să rănească, să reducă la sau, din contră, care să revolte nevinovații, forțați fiind și să-și strige nedreptatea fără să mai țină cont de consecințe sau prețul pe care îl vor plăti pentru îndrăzneala lor. Prețul nevinovăției este mult mare și, de cele mai multe ori, ireversibil. Dacă nu se execută ordinele, cât de tare mai poți risca. Într-un cuvânt, cât valorează propria viață? Dar oare cât de des se ajunge la vânzarea sufletului? Și pentru ce motiv? În Groparul omul e folosit și scopul scuză mijloacele. Toată povestea ne este relatată de Moritz, pe care-l întâlnim, pentru prima dată, într-un cimitir: Moritz rămăsese sprijinit în coada lopeții pe buza gropii proaspăt săpată fără să bage în seamă puzderia stropilor de ploaie înghețați pe care vântul dezlănțuit al lui martie îi împroșca asupra lui, asupra lumii, asupra pământului şi a rănii proaspăt ivite în inima lui. (…). Tot ce naște piere. Buzele mușcate de frigul iernatic al lui martie, frământară vineții cuvintele care picurau aidoma unor boabe de sudoare adunate pe o frunte bătătorită de furtunile pline de gheață ale unor vremuri dogorite de iadul urii stoarsă din cel mai ucigaș venin. Precum e vremea de afară descrisă mai sus, la fel este întreagă poveste, de fapt. E trist de dureroasă. Sau dureros de tristă – ambele variante sunt la fel de adevărate, te asigur că durerea și neputința pe care ajungi să o simți citind este imposibil de exprimat în cuvinte. Te trezești zâmbind amar la unele replici, dar nu e comică situația, ci cel care o enunță – pentru că e atât de sigur că știe ce zice. Ajungi să nu mai simți nici măcar durerea, așa cum Moritz nu mai simțea stropii de ploaie, pentru că, la un moment dat nici nu mai contează ce se întâmplă, ești doar martor neputincios și realizezi că trebuie să lași totul așa cum e, să trăiești anumite etape ale vieții, ca mai apoi, dacă se poate, să înțelegi de ce a fost așa. Despre asta este Groparul: despre ură și veninul care ajunge să ucidă, nu neapărat fizic, ci sufletește. Moritz este cel care m-a însoțit în această călătorie în timp. Dintr-o, impropriu spus, locuință unde-l așteaptă doar întunericul, singurătatea și amintirile. De acolo, fiecare bătaie de inimă e neregulată, fiecare nedreptate o neputință, fiecare gând o dorință arzătoare ca visul urât să se termine – și tot coșmarul acesta să aibă un rost. Speranța m-a urmat la fiecare pagină, doar că am avut nevoie și de răbdare, căci fiecare etapă e greu de traversat – pentru personaje, dar și pentru cititor. Despre simpaticul Moritz – a ajuns să-mi fie simpatic, am aflat că nu-și cunoaște părinții biologici, dar că a fost crescut de către altcineva, despre care spune foarte des că ”e unicul și adevăratul meu tată” – de aici am simțit că de la Moritz putem învăța foarte multe, chiar și acum, în prezent. Și dacă trecut nu l-a remarcat așa cum ar fi trebuit, măcar acum, în prezent, să i se dea atenție. În totală contradicție cu protagonistul romanului este Inu. Dacă pe Moritz îl găsești mereu tăcut, nu înseamnă că nu analizează atent situațiile și oamenii, dar rar va exprima ceea ce crede. Inu dimpotrivă, el va avea mereu ceva de zis, va analiza numai cum crede el, va vedea numai ce vrea să vadă și cum vrea să vadă. E vocal și iese în evidență prin asta – e candidatul ideal pentru Tutu și comunism – care apreciază acțiunile lui, sângele rece și detașarea până și față de familie – nu are mamă, nu are tată, partidul contează. Cum ajung cei doi în București? Curiozitatea și ”cunoștințele” lui Inu îl determină și pe Moritz să-i spună tatălui său că pleacă până în capitală. Aș spune că ”Ai grijă ce-ți dorești.. că s-ar putea să primești. Sau să o pățești” Și celor doi asta li se întâmplă. Cum o să se descurce? Scopul e unul, dar realitatea pe care o găsesc acolo e cu totul alta, iar asta nu-i va mai ajuta să se întoarcă în sat. Inu nu are nicio treabă, știe deja că viața lui se va schimba – va deveni bogat , zice el și nu mai are de gând să calce în casa părintească. Moritz regretă, dar nu are nicio șansă să scape de șeful Tutu. Știe că și dacă ar fugi, acesta l-ar găsi și-l va pedepsi. Așa că tace, face echipă cu Inu cel de neînlocuit și cam atât. Cât va avea de așteptat? Lucrau pentru cel care i-a scăpat de închisoare – oare așa să fie?, Inu intrase în grațiile cui trebuia, demonstrase deja că nu are niciun Dumnezeu și îndeplinea ordinele fără să clipească. Îl salva mai mereu atitudinea neînfricată pe care o afișa, dar chiar crezi că nu avea el nicio teamă pe lumea asta? O lamă de cuțit la gât și nu mai credea băiatul că e cel mai bun. Poate crezi că Moritz era vreun las – el impunea respect cu fizicul său Acționa doar era absolută nevoie -și a avut nevoie de fiecare dată când a simțit că este în pericol, doar pentru că iubea viața, mai mult decât și-ar fi putut imagina vreodată. Da, bă, mi-a plăcut tot ce am simţit io că simţea ăla. Încordarea lui. Frica aia nebună care intrase în el, că io aveam toată puterea asupra lui şi el nu-mi putea face nimica. Nimica! Asta m-a înnebunit cel mai tare. Să-i poţi face unuia tot ce-ţi trece pîn ăl cap şi el… El să nu poa’ să mişt-un deşt. Moritz știe că Inu a făcut rău și acasă unor nevinovați. De ce? Pentru că a putut să o facă li pentru că poate se hrănește cu asta, dar până când? Capitala îi dă aripi să se manifeste, găsește mediul propice pentru a fi așa. Sărăcia să-i transforme atât de tare pe oameni? Nu cred, iar dovada e Moritz și alții ca el. Poate doar siguranța că are spatele asigurat, că cei pe care-i slugărește îl vor salva de fiecare dată. Atâta timp cât primește ceea ce i se promite, simte că fericirea-i eternă și că viața lui va arăta așa la nesfârșit. Inu poate crede, spera și visa, dar realitatea va fi întotdeauna alta, Va fi el pregătit pentru viitor? Încă nu știe Inu că e bun doar atâta vreme cât e de folos celor din jur. că apoi oricine poate fi înlocuit. Pe noi nu ne interesează cît de capabil e X sau Y, cît de bine stăpîneşte el meseria, pentru că din punctul nostru de vedere nimeni nu e de neînlocuit. Nu, tovarăşi, nu criteriul calităţii e esenţial în noua noastră lume, ci ataşamentul faţă de ideologia clasei muncitoare. Așa tăcut și de la țară cum era, Moritz a înțeles totul mai bine ca oricine. Nu a fost nevoie să dea în cap nimănui, să fure sau să dovedească cuiva că e mai deștept decât orice șef și bogătaș al acelor timpuri. Şi dintr-o dată am înţeles. Am înţeles ce era cu mine şi prăpasia care ne despărţea, dar pe fundul căreia ne tot încăpăţînam să ne întîlnim. Eu eram îndrăgostit nebuneşte de viaţă, de forţele ei zămislitoare, care făceau să irumpă energiile dezlănţuite ale sevei în fiecare fir de iarbă, dînd fiecărei gîze, oricît de mică, nebunia demenţială a zborului ca o iubire plină de pasiune pentru oricare din locurile de unde vine căldura şi lumina sorelui. Eu adoram viaţa, o iubeam cu furia nebună a îndrăgostitului de o femeie superbă, poate că plină de hachiţe, dar a cărei fiecare atingere te face să preţuieşti încărcătura de extaz a acelei unice clipe. Adoram pînă la epuizare fiecare firicel al acelui miracol cuibărit în verbul A FI pentru că el mă făcea martorul a tot ceea ce energia creatoare a DIVINITĂŢII ne oferea în dar nouă, celor ce reuşeam să fim oameni, din păcate mult prea puţin pregătiţi sau apţi, sau inteligenţi pentru a înţelege imensul, uriaşul dar care ni se oferea şi care depăşeşte aşa de mult puterile noastre de a-l devora în pace, în tihnă pentru a ne bucura de el pînă la saţietate. Ce diferență mare între cei doi! Și singurul adevărat câștigător al războiului – nu e vorba de războiul dintre oameni, de data asta, ci de unul cu propria conștiință și propriul suflet, nu va fi Inu. din păcate pentru el. Va avea de câștigat doar cel care și-a păstrat conștiința curată, are sufletul liniștit și știe că n-a făcut decât să se apere și să se salveze, niciodată nu a făcut rău voit – răul voit nu e opțiune pentru cei care iubesc și sunt recunoscători pentru ceea ce rămân cine sunt, indiferent de condițiile exterioare. Inu duce lupte grele pentru putere, o va obține, dar nu îi va fi mereu utilă. Să nu uiţi că în lumea noastră puterea îţi aduce banii şi nu invers. Mi-aș fi dorit o putere în multe momente în care citeam și-l vedeam pe Inu atât de înfierbântat. Îmi venea să intru în carte, să-l bat pe umăr pe acest tânăr: să-i transmit că sunt din viitor și am venit la el să-i spun că fericirea lui nu va dura, că devotamentul lui nu-i va aduce bunăstarea și recunoștința eternă a partidului, că nimeni și nimic din acea realitate nu-i face nemuritor și nici nu va avea statuie. N-aș fi plecat fără să-i spun și că, la greu, nimeni din jurul lui nu-i va fi alături – cândva va da de greu, va fi singur cuc, și singur va da socoteala pentru ceea ce a făcut , în nume personal sau în numele partidului. La noi omu’ are un singur drept, de a se supune şi de a urma calea deschisă de partid. Dictatura, tovarăşi, e un cuvînt mare şi cuvintele mari nu trebuie zvîrlite în vînt. Dictatura e o putere de fier şi cere rapiditate şi îndrăzneală revoluţionară necruţătoare de exterminare a celor ce ni se opun. Iată valoarea pe care o primește omul – valoare ai doar dacă te supui, valoarea vine condiționat de partid,. ”dansezi” doar cum ți se dictează El controlează totul: cine, când , cum. Dacă nu slujește partidului, dacă omul nu este cu el, este împotriva lui, iar asta nu înseamnă decât un lucru: tot ce face rău partidului este eliminat, într-un fel sau altul. Am trecut prin toate stările, emoții de tot felul, de la compasiune, la furie. Emoții puternice, de la începutul cărții și până la finalul ei. Am apreciat foarte tare curajul lui Moritz, iar Inu – și toți cei cu care se asemăna, m-au supus unui test de rezistență – care a fost destul de greu de dus până la capăt. Și m-am apreciat și pe mine. Tare, nu? Pentru că nu am renunțat și nu am abandonat cartea. Mi-a plăcut romanul destul de mult . Așa am reușit să ajung la o concluzie: Groparul este și despre degradarea umana – care se întâmplă din trecut până în prezent. N-aș fi schimbat nimic din acțiunea romanului Groparul. Accept și mă bucur că am simțit atât de multe sentimente contradictorii, că am avut atâtea zile pline de nervi și am trăit multe ore într-o furie greu de stăpânit, Mă bucur că am cunoscut atâtea personaje atât de real construite. Dacă aș fi schimbat ceva la roman, ar fi doar câteva detalii care ar facilita lectura: aș împărți cartea în două sau trei volume – formatul și fontul ar fi cel cu care editura Litera și-a obișnuit cititorii. Și-ar fi adăugat, pe prima pagină, înainte de a intra în poveste, avertisment: că romanul se încadrează la categoria de vârstă 18+ – pentru că limbajul și acțiunea explicită chiar asta spune: Groparul poate fi citit de la 18 ani în sus. Nu am nimic împotriva modului în care a fost scrisă – ba chiar limbajul și nu numai, evidențiază duritatea și ororile, durerea și modul lipsit de umanitate în care se obțineau rezultatele dorite. Limbajul și scenele pline de cruzime pun în evidență realismul poveștii, oferă o imagine clară a trecutului, dar și a prezentului. Povestea este plină de mister, Este extrem de atent construită . Nu doar acțiunea, ci și personajele – sunt foarte credibile, și foarte reale. Apreciez foarte tare cărțile în care nimic nu este lăsat la voia întâmplării. Misterul în care este învăluit totul, se risipește treptat, pagină după pagină, nu dintr-o respirație, Și ajungi să rezonezi cu personajele, să le contești, să te superi cu ele, ca la final să-ți intre la suflet și să nu mai poți să le uiți prea curând. Groparul are rolul de a certat omul, îl scoate din zona de confort. îi supune la fel de fel de teste, îl provoacă la fiecare pas, Îi scoate în evidență personalitatea și caracterul/ Îl poată prin toate locuri – chiar și pe acolo pe unde crede că e imposibil să ajungă, În Groparul nu există imposibil, omul învață să reziste în orice condiții îl aduce viața – și înțelege cine îi este alături, pe cine se poate baza și până unde e capabil să ajungă – prin credință, prin luptă și din a fi fidel propriului suflet și propriilor valori. Groparul te conduce spre sine, spre a te gândi în cel mai serios mod la sensul vieții, dar te obligă cumva să te întrebi: ”Care este rolul meu pe acest pământ?”, să-ți cunoști foarte temerile și să le înfrunți – ca să mai elimini din ele, să te descoperi și te face să-ți promiți ție că vei face tot ce ține pentru a rămâne om până în ultima secundă. Groparul e de citit și recitit. Și rămâne cu tine. Îți asumi că lectura lui te poate transforma într-un alt om? Un om mai bun, evident. Groparul a fost o provocare acceptată și încheiată cu succes! Titlu: Autor: An apariție : Editura: Nr. Pagini: 848 Limba: Română Gen Literar: Literatura romana Nota recenzorului: 9 / 10Vizualizari recenzie: 43569Alte recenzii de la Sorin Moise:"
5,https://booknation.ro/recenzie-orasul-necuratilor-de-andrei-constantin/,"Orașul necuraților de Andrei Constantin este genul acela de carte de la care habar nu ai la ce să te aștepți. Pentru că te poate păcăli foarte ușor cu coperta sau număr redus de pagini. Ce-ar putea să se întâmple în povestea scrisă de autor, astfel încât să te surprindă mai mult decât ai putea crede. Ca cititor, mi-am propus doar să mă bucur de lectură, fără să-mi fac scenarii sau vreo așteptare, căci exact atunci am parte de surprize literare extrem de plăcute. Tare bine am făcut că nu am citit nimic înainte despre această nuvelă dark, cu elemente thriller. Am descoperit un autor cu potențial, care poate surprinde piața de carte din România cu foarte mare ușurință – și are șanse foarte mari să ajungă destul de repede în sufletul cititorilor români. Orașul necuraților ar fi putut fi, nu doar nuvelă, ci mai mult de atât: un roman excelent, plin de întorsături de situație, acțiune care să te țină cu sufletul la gură și personaje extrem de reale – care să intre oricând pe sub pielea cititorilor. În cele 147 de pagini am găsit un adevărat univers care nu a făcut altceva decât să mă fascineze, care m-a captivat și mi-a făcut o promisiune: fiecare secundă petrecută în Orașul necuraților merită pe deplin. Și-a meritat. Și din acest motiv – pentru că nu mi-am dorit să plec imediat din oraș, am citit cartea în două zile. Aș fi amânat și atunci momentul despărțirii, dar… mi-am dorit pre mult să aflu ce anume se întâmplă și dacă Agy va reuși ceea ce și-a dorit atât de mult. Pe măsură ce avansam cu lectura și descopeream întreaga poveste nu am putut să nu mă întreb ”Cum a fi dacă viața fiecăruia dintre noi s-ar sfârși așa – cu o moarte și cu o regăsire prin cine știe ce locuri?” Oricât ar fi imaginația mea de bogată, fiorii de pe șira spinării mi-au adus pe buze un zâmbet trist. Unde este și cum se numește, de fapt, Orașul necuraților? Aș vrea să am un răspuns exact, dar autorul nu oferă detalii. Dar pentru că spuneam de imaginație, poți să o folosești fără teamă – și pentru avea aceste detalii – dacă sunt importante, esențiale chiar pentru tine. Ce cred eu? Orașul necuraților e peste tot, oriunde se poate exista un așa loc. Nu contează numele orașului, contează cine locuiește acolo și ce anume se întâmplă într-un astfel de oraș. Orașul unde0 găsim pe Taină, Povară și Ghină este un loc plin de mister, secrete bine ascunde și vizitat adesea de entități întunecate – prezența lor având cele mai ciudate motivații – pentru locuitori. Știai că în Orașul necuraților există un cabinet de terapie? Da, există un astfel de loc unde la trei ședințe de terapie la halbă, primești, fie o ședință fulger sub formă de shot, fie o ședință gratuită. Acesta e motivul pentru care cabinetul de psihoterapie low- cost cu greu reușea să-și încheie programul. Fiecare dintre cei prezenți își spunea povestea – și o asculta pe celuilalt participant. Nu există modalitate mai bună de a vorbi despre oameni și despre locuri. Poveștile evidențiază culoarea vieții, cu bune și mai puțin bune. Tot prin povești greu de dus la sfârșit ies la iveală și emoțiile oamenilor, dar și acțiunile lor – sau la care sunt martori. Și consecințele au un rol extrem de important – reușesc să te ducă acolo unde ție- locul. Sau acolo unde e nevoie de tine. Dacă ajungi cumva în orașul necuraților, sper să nu ajungi mult prea târziu. Eu am ajuns la timp, dar mi s-a spus că am ajuns în: orașul în care nimic bun nu se mai întâmplase de foarte multă vreme. Nu știu dacă s-au schimbat lucrurile doar pentru că am ajuns eu, dar sunt sigură că era absolută nevoie ca eu să fiu acolo, să aflu totul și să învăț ceva important din această nouă călătorie literară. Hai să vorbim despre unii locuitori din Orașul necuraților. Crezi că se numește așa pentru că e locuit de oameni cu trecut dubios? Se prea poate, dar nu numai de asta. Povestea scrisă de Andrei Constantin mai are câteva atuuri. Cine este Taină? Nu te gândi că e numele real, dar i se potrivește perfect, căci s-a aliat cândva cu niște consilieri locali, de la care deținea anumite informații prețioase. Ghină, al doilea beneficiar al orelor de terapie, nu avusese parte de o viață prea ușoară. Până la 24 de ani a fost înșelat de toate femeile din viața lui. Nici pe plan profesional nu i-a surâs norocul: la 23 de ani și-a ratat cariera de fotbalist. Nu lua pe nimeni în serios pentru că era convins că nici pe el nu-l luase viața deloc în serios. Cum mă tratezi tu, te tratez și eu? S-ar putea zice și așa. Povară era cunoscut de toată lumea: de Ghină și Taină, de barman, de întregul oraș. Era un recuperator de doi bani. Lucra pentru Dorel – cel mai de temut om din oraș. Și ce dacă lucra pentru el? Nu prea avea parte de nimic bun din toată treaba asta. Se crede că dacă faci parte dintre oamenii celui puternic, te poți salva de inevitabil? Nimic mai adevărat. Povară aduna banii lui Dorel – nu era un job, ci însuși povara cea mai grea. Deși îi aducea banii acasă, familia lui continua să fie în pericol – o singură greșeală din partea lui Povară și familia lui ar fi avut de suferit cele mai grele consecințe. Nu-i ușor să fii în grațiile cuiva fără să simți pericolul, teama și nesiguranța. Ce se întâmplă în Orașul necuraților după foarte multă vreme? O noapte care părea să nu mai surprindă cu nimic, o noapte cu un eveniment neașteptat, a schimbat situația locului într-o secundă. Nu a fost nevoie decât de câteva clipe și de apariția lui Pavel – care avea de rezolvat o situație cu unul dintre cei prezenți. Pavel pare a fi decis și nu se lasă convins de absolut nimeni. Nu e singur și nu face cale-n-toarsă. Ce o fi pățit bietul om de plânge? Totul în jur cum nu ar trebui să fie. Din toți, rămân doar trei. Cine crezi că scapă? Până se revine la locul faptei, e prea târziu. Fiecare a ajuns acolo unde trebuia. Unde oare e Povară? Nu e nici el singur – și va avea parte de alte întâlniri interesante – undeva departe de locul în care ar fi putut ajunge acasă. Din acest moment toată acțiunea se desfășoară în două locații distincte – extrem de asemănătoare, dar totuși, ușor diferite. Cine e personajul ce vizitează Orașul necuraților în fiecare noapte? E mereu acolo, la intersecție, aproape de barul cu pricina.. Pardon, voiam să zic, cabinetul de psihoterapie. Sunt mai multe astfel de personaje și fiecare are propria misiune. Simpatici tare vizitatorii ăștia nocturni de la intersecție, cu oferte interesante pentru fiecare locuitor neobosit. În timp ce barul pare a fi liniștit, locația similară e plină de agitație. E plină de viață și toți cei prezenți par a fi liniștiți, relaxați și siguri. Știu că mai urmează ceva, dar nu-i mai sperie nimic. Până la noi decizii, totul e clar: sunt în siguranță. S-o creadă ei sau cine mai vrea, dar adevărul este că… va urma ceva ce nu am intuit. Ai putea crede că printre cei de la ”locul faptei”, sunt și cei care au planuri ascunse, taine bine puse la punct. Ce s-ar putea întâmpla, ce plan ascuns e pe cale să schimbe totul în orașul misterios? Cine vrea să salveze Orașul necuraților de ceea ce ar putea un puternic blestem? Cineva care pare că nu poate accepta nedreptatea, care preferă ca el să fie cel care suferă. Poate face totul – împotriva tuturor, dar își ia un ajutor. Va putea să facă totul exact așa cum i s-a spus? Așa numitul blestem este, de fapt, un secret. În trecut, totul a scăpat de sub control și nimic nu a mai fost la fel pentru acest oraș. Cum se va termina toată povestea aceasta întunecată? Eu știu acum răspunsul și mi-a plăcut. Doar că știi ce? Nimic niciodată nu e bătut în cuie, nimic nu ține o veșnicie. E foarte adevărat că finalul mi s-a părut ușor grăbit. Și mi-aș fi dorit să mai am pagini de citit. Mi-a plăcut și nu voi ezita să citesc și următoarele romane scrise de Andrei Constantin. Interesant și foarte atractiv stil de scriere – care trezește curiozitatea și dorința de a mai explora povești, emoții sau personaje. Orașul necuraților unde există reguli, dar și sentimente, nesiguranță, regrete și dorințe/ Orașul necuraților unde nimic nu e ”pentru totdeauna”, unde nu există, de fapt, ”sfârșit”, iar inima și conștiința pot vorbi – și dicta, indiferent cine ești, cum ești și unde te afli. Orașul necuraților unde nu poți să nu te întrebi ”Ce bine am făcut?” sau ”Ce anume pot să îndrept?” Titlu: Autor: An apariție : Editura: Nr. Pagini: 152 Limba: Română Gen Literar: Literatura romana Nota recenzorului: 9 / 10Vizualizari recenzie: 36915Alte recenzii de la Andrei Constantin:"
5,https://booknation.ro/recenzie-pe-aripile-vantului-vol-1-de-margaret-mitchell/,"Pe aripile vântului de Margaret Mitchell este unul dintre cele mai iubite, apreciate și citite romane de-a lungul timpului – care se bucură și de o ecranizare de succes. Care să fie mai bună dintre cele două, cartea sau filmul? Pe aripile vântului e o revenire la rădăcini, la esența umană și la iubirea autentică! De ceva ani tot spun că voi citi Pe aripile vântului, iar aprilie 2024 a fost momentul în care n-am mai dorit să amân, deși habar nu aveam cât de repede (sau nu) se vor citi cele 600 de pagini. Nu, n-am citit încă volumul II, căci mi-am dat voie să las emoțiile să se așeze. Știam că e roman clasic, ecranizat, o poveste lăudată, una dintre cele mai bune din toate timpurile, iar eu nu voi contesta asta nicio secundă, dimpotrivă. Chiar și așa, nu pot să ascund faptul că Scarlett O’Hara este protagonista care nu a reușit să mă cucerească iremediabil, dar mereu îmi voi aminti de ea, asta fără niciun fel de dubiu. Nu am ajuns să o iubesc în acest prim volum, poate o va face în cel de-al doilea. Poate că-mi voi schimba total opinia despre cum este Scarlett. Nu voi trece mai departe până nu voi spune că tânăra fiică a lui Ellen și Gerald O’Hara – deținătorul fermei Tara demonstrează că este o fire extrem de puternică – cea care nu renunță, face exact ceea ce o taie capul – chiar dacă fiecare acțiune a ei este contestată, încalcă toate regulile fără pic de regret și pare pregătită să-și arate felul de a fi: răsfățată, plină de sine, directă. E foarte sigură pe ea, pe calitățile și frumusețea ei. Și nu greșește cu asta, e drept. Totuși, mult prea des crede că totul i se cuvine, că are mereu dreptate, că toate se întâmplă cum vrea ea, pentru că ea este Scarlett O’Hara. Toți băieții din familiile bune sunt în jurul ei, simte că este admirată, prețuită și că majoritatea o vor alături. Dar tot ce este prea mult, strică. Prea mult, uneori, te duce pe un singur drum, Scarlett dragă – pe drumul care-ți poate lua tot ce iubești mai mult – sau crezi iubești. Detalii multe – povești despre părinții fetei, despre secrete și cum au ajuns să se căsătorească, despre copiii născuți de Ellen – și cei trei băieți de care, din păcate, ajung să se bucure prea puțin, despre fetele pe care mama s-a străduit să le educe așa cum a știu mai bine – o adevărată călătorie în timp – printre reguli, obiceiuri și adevărată eleganță a perioadei. Cine e Scarlett când nimeni nu o vede? E cea care are atitudinea și reacțiile unui copil mereu supărat că nimeni nu face exact așa cum vrea odorul. E cea care visează, în tăcere, la Ashley. Și-ar mai fi visat mult și bine dacă nu ar fi fost ”trezită” de vestea că iubitul ei se însoară… cu alta, cu Melanie. Să te ții, căci reacția ei este una demnă de sfârșitul lumii, nu altceva. Și cum nu se poate face de râs la picnic, atunci când minunatul ei Ashley anunță căsătoria cu altă fată, ia o decizie nebunească. Tot ce urmează să facă este de-a dreptul nebunesc. Își mărturisește iubirea, dar și decizia de a se mărita cu fratele lui Melanie. Dușmancă și cumnată?! Numai Scarlett O’Hara ar fi putut face față. Poate totul ar fi fost dacă războiul nu ar fi schimbat viața tuturor. Și viața lui Scarlett se schimbă complet, iar ea continuă să nu se dezică – și să arate câtă forță poate ascunde în interior această fată. Odată cu războiul pe care-l neagă vehement încă dinainte de a începe totul, nici în timp ce cunoscuții apăreau pe lista morților, nu înțelegea mare lucru, dar se adapta din mers schimbărilor, problemelor și neajunsurilor. Deși contesta orice în legătură cu Rhett, cei doi se aseamănă din multe puncte de vedere. Și nu doar atât: e un sprijin absolut pentru tânăra rebelă. Revenirea la Tara în plin război, expusă total pericolului, dar nu o abandonează pe Melanie – cea pe care o ajută să aducă pe lume primul copil a lui Ashley. Crezi că a apucat-o iubirea față de soția lui Ashley al ei? Da de unde?! Nu! Face totul doar pentru că așa a promis și nu vrea să-l dezamăgească. Vrea să crească în ochii lui, speră neîncetat că efortul ei va fi răsplătit într-un singur mod: îi va declara iubirea. Nu pricepe că nu e iubită de Ashley. Dar nici ea nu-l iubește – e doar un moft, iar asta se putea spune răspicat după primele o sută de pagini. Ce nu mi-a plăcut la Scarlett O’Hara? Gândurile ei despre cei din jur, modul ei de a reacționa și de a se comporta cu surorile ei. Ce să mai zic de atitudinea față de propriul copil? Mi-a displăcut total că a ajuns să-i dorească moartea lui Melanie. Serios?! Scarlett, cumnata ta nu e vinovată că Ashley – universul tău, nu te iubește! De ce nu te simți dezamăgită de adevărul spus de el? Nu mi-a plăcut că a fost nedreaptă cu toți – toți sufereau, o duceau greu, pierduseră la fel de mult. Scarlett o lăsă s-o sărute fiindcă era prea slăbită ca să se apere, fiindcă laudele lui Melanie o ungeau pe inimă şi fiindcă, în sfârșit, în bucătăria plină de fum luase naștere în sufletul ei mai mult respect, un sentiment mai strâns de camaraderie pentru cumnata ei. „Trebuie să recunosc ce-i al ei“, își spuse ea fără entuziasm. „E întotdeauna lângă tine când ai nevoie de ea.“ Draga mea Scarlett, ești mai nebunatică decât mi-aș fi putut imagina, dar vreau să-ți spun doar: ”în sfârșit!” Era și mai bine să ajungi aici mult mai repede, dar e bine și mai târziu. Sper ca această conștientizare să fie doar începutul transformării tale – ocazie cu care vreau să vezi viața și oamenii, nu ca până acum, ci cu adevărat! În acest prim volum am descoperit că e puternică – datorită războiului, a încercărilor primite de la viață odată cu acest eveniment – dureros, lung și cu foarte multe pierderi. În volumul II sper să găsesc o Scarlett matură și puternică datorită iubirii față de altcineva. O tânără transformată datorită iubirii adevărate – care o va ajuta, sper, să vadă și mai clar adevărul despre cei din jurul ei. Titlu: Autor: An apariție : Editura: Nr. Pagini: 608 Limba: Română Gen Literar: Clasici Nota recenzorului: 9 / 10Vizualizari recenzie: 15697Alte recenzii de la Margaret Mitchell:"
5,https://booknation.ro/recenzie-pe-aripile-vantului-de-margaret-mitchell,"Impresionanta și tulburătoarea saga Pe aripile vântului, cea mai frumoasă poveste de dragoste de la Romeo și Julieta încoace, scrisă de către Margaret Mitchell, a captat publicul încă din prima zi după apariție, la mijlocul anului 1936, când au fost vândute cincizeci de mii exemplare, iar până la sfârșitul anului 1937, timp în care s-a aflat în fruntea listei best-seller-urilor, tirajul a atins, numai în Statele Unite, cifra de două milioane. Romanului lui Mitchell i s-a decernat premiul Pulitzer, cea mai importantă distincție literară americană; Asociația națională a librarilor a declarat-o „cea mai bună carte a anului”, și Asociația culturală din New York i-a acordat medalia de aur, pe care o refuzase până atunci unor scriitori, fără îndoială mai celebri decât Margaret Mitchell. Aici, îmi aduc aminte de o frază pe care a adăugat-o Harrison Smith vorbind despre succesul cărții: „pentru generația noastră (și, poate, și pentru cea viitoare) întâia și singura carte scrisă de o femeie de care, până atunci, nu auzise mai nimeni, va rămâne cea mai populară carte din lume.” De departe, deși nu vreau să fiu subiectiv, romanul acesta este preferatul meu. M-am îndrăgostit de el după ce l-am citit. De fapt, încă de la primele pagini am știut că nu voi fi dezamăgit de povestea de viață pe care Margaret reușește să o creioneze cu atâta talent. Ceea ce a izbutit autoarea Margaret Mitchell a fost ca, din detaliile operei, nu întotdeauna relevante, să alcătuiască o imagine de o incontestabilă expresivitate dramatică. Pentru că, acționând în împrejurări care solicitau înșuriri cu totul neobișnuite, Scarlett însăși ajunge să se descopere sieși, să călătorească în propriul ei pelerinaj: întreaga ei comportare între șaisprezece și optsprezece ani e determinată de limitele propriului atavism, fenotip, de la calitățile moștenite de la tatăl său, muncitor și dârz, și de la mama sa, o visătoare aristocrată, de o sensibilitate aparte. Consecințele acestei comportări au fost iremediabile și Scarlett a fost obligată, după aceea, să le îndure, viața ei sufletească fiind determinată de o inflexibilă încredere în sine. Povestea începe în aprilie 1861 la Tara, pe plantația de bumbac a familiei O’Hara, o familie de emigranți irlandezi prosperi. Scarlett O’Hara este fata cea mai a lui Gerald și Ellen O’Hara, care la cei șaisprezece ani ai săi, „nu era foarte frumoasă”, dar avea un farmec aparte care o făcea să fie irezistibilă în ochii bărbaților, mai ales când ea și propunea acest lucruri. Preocupată doar de baluri și simțindu-se bine doar în cercul bărbaților tineri, Scarlett află că unul dintre curtezanii săi, Ashley Wilkes, se va logodi cu verișoara ei, Melanie Hamilton. Această veste o rănește profund – tare orgolioasă! – și decide ca a doua zi, la balul organizat de familia Wilkes la „Doisprezece Stejari” – când trebuia anunțată logodna cu Melanie – să îi mărturisească lui Ashley dragostea ce i-o poartă, concinvsă fiind că este vorba doar de o neînțelegere la mijloc. Adică, zău, avea bărbatul voie să se îndrăgostească de orice altă fată în afară de Scarlett O’Hara? Ashley recunoaște că este cucerit de farmecul ei, însă o respinge politicos, conștient fiind că nu vor putea fi niciodată un cuplu fericit din cauza personalităților, idealurilor, visurilor lor diferite. Zilele care urmează morții mamei sale, acea criză profundă pe care o traversează eroina, încercând să dobândească o certitudine, să afle un punct fix în jurul căruia să-și organizeze existența, sutn edificatoare în această privință. Femeia fragilă, tulburată de coșmaruri, dar nu zdrobită, nu mai seamănă cu fața răsfățată din primele pagini, pe care ajunsesem chiar să o urăsc. Mi-a plăcut acest roman datorită tipurilor conturate ce se dezvoltă, psihologic, în maniera celor din jur. Între gândirea politică, întemeiată pe amintirea Sudului patriarhal de odinioară – aspectul istoric al romanului, amintirea strămoșilor irlandezi, armatele lui Sherman, războiul civil, expresia violentă a conflictului dintre statele agrare și cele industriale – și arta descriptivă a autoarei, întru totul explicabilă prin aspirația de a cuprinde adevăratele sensuri ale acestei transformări după război. Scarlett este o femeie care, aș spune, urmează un traseu inițiatic, așadar acesta ar fi un bildungsroman, dar nu vreau să exagerez spunând asta. Ce-i drept, Scarlett din primele pagini nu va fi aceeași Scarlett din ultimile pagini. S-ar cuveni să adaug, totuși, că romanciera Margaret Mitchell urmărește cu consecvență să minimalizeze implicațiile sentimentale ale eroinei sale, care uneori dovedește dorințe violente de a câștiga bani, însă uneori este de o sensibilitate naivă. Tare greu de înțeles personajul acesta al lui Scarlett. Dacă la început ajungi, pe bună dreptate, să o urăști, pe parcursul romanului ajungi s-o înțelegi și s-o compătimești. Că acest roman încă se citește este de prisos să spun. Și încă cu mare interes. O dovedește, firește, popularitatea li care nu a scăzut de-a lungul celor aproape trei decenii și ceva de la apariția lui la noi (București, 1970, Editura Univers). Fără să fi introdus vreo inovație stilistică, fără să fi realizat o construcție epică diferită de cea de până atunci – și, poate, tocmai din aceste motive – romanul Pe aripile vântului a reușit să-mi fie pe plac așa cum n-a reușit altul. Îl recomand cu drag tuturor celor care vor să citească ceva bun, de calitate și clasic. Titlu: Autor: An apariție : Editura: Nr. Pagini: 1274 Limba: Română Gen Literar: n/a Nota recenzorului: n/aVizualizari recenzie: 9326Alte recenzii de la Margaret Mitchell:"
5,https://booknation.ro/recenzie-pe-aripile-vantului-de-margaret-mitchell-2,"Eram în clasa a patra, când am descoperit în biblioteca unor colege Pe aripile vântului de Margaret Mitchell. Mi-a plăcut coperta- simplă, doar cu nişte ochi verzi, misterioşi, iar acest lucru m-a făcut să-mi doresc să o descopăr. Într-o lună, cartea a fost devorată. Timpul a trecut şi nu am ştiut de existenţa celui de-al doilea roman…până în clasa a opta. Acțiunea romanului se petrece în câteva orăşele americane – Clayton County, Georgia si Atlanta, două evenimente marcante fiind Războiul Civil American(1861-1865) şi Epoca de Reconstrucție(1865-1877). Povestea propriu zisă însă, începe în aprilie 1861 la Tarra, protagonista, Scarlett O’Harra (în vârstă de şaisprezece ani) trăgându-se dintr-o familie cu rădăcini franceze şi irlandeze. Avem ocazia să decoperim o fată capricioasă, de un farmec aparte, a cărei viaţă se va transforma radical. Margaret Mitchell dozează dragostea şi războiul – temele principale ale acestui roman-astfel încât să ajungă pe placul tuturor cititorilor, dându-ne astfel ocazia să vedem pe un fundal de război, o tânără femeie capricioasă, puternică, invidiată, suferind datorită unei iubiri neîmpărtăşite. Ulterior, tânăra Scarlett se va transforma într-o femeie care va afla ce înseamnă suferinţa, lipsa banilor, trecerea timpului, pierderile materiale şi sufleteşti şi în cele din urmă, descoperirea dragostei adevărate, mult prea târziu. Vă recomand cu căldură un roman de calitate, care, deşi a trecut foarte mult timp de la apariţia sa, este în continuare greu de detronat. Dacă nu aveţi destul timp sau curaj poate, să începeţi lectura acestei poveşti minunate, „este şi mâine o zi” – cuvintele lui Scarlett la final cât şi iniţial, primul titlu al romanului. Ce pot să mai spun?Spor la citit! Titlu: Autor: An apariție : Editura: Nr. Pagini: 626.634 Limba: Română Gen Literar: n/a Nota recenzorului: n/aVizualizari recenzie: 2618Alte recenzii de la Margaret Mitchell:"
5,https://booknation.ro/recenzie-pe-aripile-vantului-vol-1-de-margaret-mitchell,"Pe aripile vântului de Margaret Mitchell este unul dintre cele mai iubite, apreciate și citite romane de-a lungul timpului – care se bucură și de o ecranizare de succes. Care să fie mai bună dintre cele două, cartea sau filmul? Pe aripile vântului e o revenire la rădăcini, la esența umană și la iubirea autentică! De ceva ani tot spun că voi citi Pe aripile vântului, iar aprilie 2024 a fost momentul în care n-am mai dorit să amân, deși habar nu aveam cât de repede (sau nu) se vor citi cele 600 de pagini. Nu, n-am citit încă volumul II, căci mi-am dat voie să las emoțiile să se așeze. Știam că e roman clasic, ecranizat, o poveste lăudată, una dintre cele mai bune din toate timpurile, iar eu nu voi contesta asta nicio secundă, dimpotrivă. Chiar și așa, nu pot să ascund faptul că Scarlett O’Hara este protagonista care nu a reușit să mă cucerească iremediabil, dar mereu îmi voi aminti de ea, asta fără niciun fel de dubiu. Nu am ajuns să o iubesc în acest prim volum, poate o va face în cel de-al doilea. Poate că-mi voi schimba total opinia despre cum este Scarlett. Nu voi trece mai departe până nu voi spune că tânăra fiică a lui Ellen și Gerald O’Hara – deținătorul fermei Tara demonstrează că este o fire extrem de puternică – cea care nu renunță, face exact ceea ce o taie capul – chiar dacă fiecare acțiune a ei este contestată, încalcă toate regulile fără pic de regret și pare pregătită să-și arate felul de a fi: răsfățată, plină de sine, directă. E foarte sigură pe ea, pe calitățile și frumusețea ei. Și nu greșește cu asta, e drept. Totuși, mult prea des crede că totul i se cuvine, că are mereu dreptate, că toate se întâmplă cum vrea ea, pentru că ea este Scarlett O’Hara. Toți băieții din familiile bune sunt în jurul ei, simte că este admirată, prețuită și că majoritatea o vor alături. Dar tot ce este prea mult, strică. Prea mult, uneori, te duce pe un singur drum, Scarlett dragă – pe drumul care-ți poate lua tot ce iubești mai mult – sau crezi iubești. Detalii multe – povești despre părinții fetei, despre secrete și cum au ajuns să se căsătorească, despre copiii născuți de Ellen – și cei trei băieți de care, din păcate, ajung să se bucure prea puțin, despre fetele pe care mama s-a străduit să le educe așa cum a știu mai bine – o adevărată călătorie în timp – printre reguli, obiceiuri și adevărată eleganță a perioadei. Cine e Scarlett când nimeni nu o vede? E cea care are atitudinea și reacțiile unui copil mereu supărat că nimeni nu face exact așa cum vrea odorul. E cea care visează, în tăcere, la Ashley. Și-ar mai fi visat mult și bine dacă nu ar fi fost ”trezită” de vestea că iubitul ei se însoară… cu alta, cu Melanie. Să te ții, căci reacția ei este una demnă de sfârșitul lumii, nu altceva. Și cum nu se poate face de râs la picnic, atunci când minunatul ei Ashley anunță căsătoria cu altă fată, ia o decizie nebunească. Tot ce urmează să facă este de-a dreptul nebunesc. Își mărturisește iubirea, dar și decizia de a se mărita cu fratele lui Melanie. Dușmancă și cumnată?! Numai Scarlett O’Hara ar fi putut face față. Poate totul ar fi fost dacă războiul nu ar fi schimbat viața tuturor. Și viața lui Scarlett se schimbă complet, iar ea continuă să nu se dezică – și să arate câtă forță poate ascunde în interior această fată. Odată cu războiul pe care-l neagă vehement încă dinainte de a începe totul, nici în timp ce cunoscuții apăreau pe lista morților, nu înțelegea mare lucru, dar se adapta din mers schimbărilor, problemelor și neajunsurilor. Deși contesta orice în legătură cu Rhett, cei doi se aseamănă din multe puncte de vedere. Și nu doar atât: e un sprijin absolut pentru tânăra rebelă. Revenirea la Tara în plin război, expusă total pericolului, dar nu o abandonează pe Melanie – cea pe care o ajută să aducă pe lume primul copil a lui Ashley. Crezi că a apucat-o iubirea față de soția lui Ashley al ei? Da de unde?! Nu! Face totul doar pentru că așa a promis și nu vrea să-l dezamăgească. Vrea să crească în ochii lui, speră neîncetat că efortul ei va fi răsplătit într-un singur mod: îi va declara iubirea. Nu pricepe că nu e iubită de Ashley. Dar nici ea nu-l iubește – e doar un moft, iar asta se putea spune răspicat după primele o sută de pagini. Ce nu mi-a plăcut la Scarlett O’Hara? Gândurile ei despre cei din jur, modul ei de a reacționa și de a se comporta cu surorile ei. Ce să mai zic de atitudinea față de propriul copil? Mi-a displăcut total că a ajuns să-i dorească moartea lui Melanie. Serios?! Scarlett, cumnata ta nu e vinovată că Ashley – universul tău, nu te iubește! De ce nu te simți dezamăgită de adevărul spus de el? Nu mi-a plăcut că a fost nedreaptă cu toți – toți sufereau, o duceau greu, pierduseră la fel de mult. Scarlett o lăsă s-o sărute fiindcă era prea slăbită ca să se apere, fiindcă laudele lui Melanie o ungeau pe inimă şi fiindcă, în sfârșit, în bucătăria plină de fum luase naștere în sufletul ei mai mult respect, un sentiment mai strâns de camaraderie pentru cumnata ei. „Trebuie să recunosc ce-i al ei“, își spuse ea fără entuziasm. „E întotdeauna lângă tine când ai nevoie de ea.“ Draga mea Scarlett, ești mai nebunatică decât mi-aș fi putut imagina, dar vreau să-ți spun doar: ”în sfârșit!” Era și mai bine să ajungi aici mult mai repede, dar e bine și mai târziu. Sper ca această conștientizare să fie doar începutul transformării tale – ocazie cu care vreau să vezi viața și oamenii, nu ca până acum, ci cu adevărat! În acest prim volum am descoperit că e puternică – datorită războiului, a încercărilor primite de la viață odată cu acest eveniment – dureros, lung și cu foarte multe pierderi. În volumul II sper să găsesc o Scarlett matură și puternică datorită iubirii față de altcineva. O tânără transformată datorită iubirii adevărate – care o va ajuta, sper, să vadă și mai clar adevărul despre cei din jurul ei. Titlu: Autor: An apariție : Editura: Nr. Pagini: 608 Limba: Română Gen Literar: Clasici Nota recenzorului: 9 / 10Vizualizari recenzie: 15698Alte recenzii de la Margaret Mitchell:"
5,https://booknation.ro/recenzie-pe-aripile-vantului-volumul-2-de-margaret-mitchell,"Pe aripile vântului de Margaret Mitchell este continuarea poveștii lui Scarlett O’Hara. Ca să fiu sinceră, acest volum mi-a plăcut mai mult decât primul. De ce? Pentru că o regăsim pe Scarlett continuând lupta pentru a nu mai simți vreodată foame, pentru a salva Tara și strădania ei de a avea alături în continuare pe Ashley – îi dă de lucru, așa îl determină să rămână în viața ei. Dar până să se transforme Scarlett într-o femeie de afaceri, ideea salvatoare pentru Tata e minciuna. Se recăsătorește, fără să țină cont de nimeni și nimic. Reușește, dar fiecare acțiune va avea, mai devreme sau mai târziu, consecințe sau o răsplată. Este tânăra soție pregătită pentru toate aceste evenimente ce vor urma? La finalul primului volum am sperat că o voi regăsi pe Scarlett ceva mai schimbată – în bine, evident. Și citind pagină după pagină, am conștientizat că nimeni nu se schimbă de plăcere, nu de bine, cu bucurie. Schimbarea nu este un proces ușor pentru cineva precum Scarlett O’Hara. Nu am sperat în zadar că ea se va schimba, dar a fost pas cu pas, nu brusc, nu de bunăvoie, căci continuă să facă numai ce vrea, numai cum vrea și ce crede că îi aduce succesul în afacere – adică bani, să aducă foarte mulți bani, din ce în ce mai mulți bani. Când spui Scarlett, spui dorința de a fi bogată, de a nu mai simți lipsa acestora. Înțeleg nevoia de a avea bani – a simțit prea mult cum e să nu-i aibă, dar până unde? Ce preț e capabilă să plătească pentru asta? De multe ori acționează din impuls, abia apoi realizează totul. Ce mi-a plăcut la Scarlett? Mi-a plăcut că mereu avea puterea de a merge mai departe, de a nu renunța. Mi-a plăcut de Scarlett atunci când era alături Rhett Butler – el o cunoaște cel mai bine, îi spune totul fără menajamente și reușea cumva să o mai scuture puțin. Nu mă pot gândi la asta chiar acum. Dacă o fac, o să înnebunesc. Mă voi gândi la asta mâine.” – Scarlett O’Hara Vorbele lui Scarlett care parcă întotdeauna, odată rostite ca intenție, genera o soluție potrivită. Ziua următoarea începea întotdeauna cu soluția pe care era pregătită să o pună în aplicare. Deși nu iubește copiii, cea de-a doua căsătorie o transformă, din nou, în viitoare mamă. O perioadă cumplită, căci nu se poate ocupa de afaceri, nu are încredere prea mare în nimeni altcineva, iar câștigul i se pare a fi mult prea mic. Mai deschide o facere și iar e în stare de orice ca să câștige cât mai mult. Nimic nu o oprește, nici bârfele, nici încercările altora de a-i spune că greșește, că pune în pericol mai multe persoane. Se expune, iese în Atlanta de una singură. E precum un uragan, opreliștile nu sunt motive reale să se îngrijoreze. Totuși, ceva anume o sperie de-a dreptul, dar soțul ei nu reacționează așa cum se așteaptă. Ai putea crede că la cât este de ocupată, Scarlett nu se mai gândește atât de mult la Ashley, dar nu. El continuă să fie în mintea și sufletul ei – încă este convinsă că îl iubește. E convinsă și că este iubită. Eu insist și îi spun că nu-l iubește pe băiatul acesta. Oare chiar să fie în perioada în care Scarlett doar câștigă? Câștigă bani, dar are parte de pierderi ireversibile, iar prima dintre ele este doar începutul. E puternică și trece repede peste – nu că ar avea de ale în această privință. După o perioadă în care îi aduce pe Ashley și Melanie cu ea, alte evenimente au loc în viața femeii. Banii nu o ajută să readucă oamenii dragi înapoi, dar ea poate întotdeauna să-și continue viața – care nu e deloc ușoară. Prin perioada de doliu a mai trecut o dată, dar de data asta nu mai așteaptă ani până la următoarea căsătorie – Rhett îi mărturisește că o iubește și că renunță la burlăcie. Căsnicia aceasta îi e și mai benefică – știe că între ei nu e iubire, dar banii lui o pot ajuta să-și îndeplinească alte dorințe: cea mai frumoasă casă, cele mai luxoase petreceri în care să invite cât mai multă lume. De ceea ce ți-e frică de aia nu scapi – asta ar cam trebui să știe și să nu uite Scarlett. Al treilea copil – și ultimul zice mama, o fiică pe care Rhett o iubește mai mult decât și-ar fi putut imagina vreodată. Copila se teme de întuneric, iar atitudinea mamei față de frica aceasta, îl face pe tată să-și protejeze fiica. Care e pasiunea pe care micuța o duce mai departe? Adoră să călărească – precum bunicul ei din partea mamei. Dacă crezi că între Scarlett și Rhett e doar lapte și miere, crede-mă că relația lor e oricum, numai cordială nu este. Nici măcar de dragul fetiței – Rhett iubește și ceilalți copii, dar pe Scarlett nu prea o interesează. Se simte vinovat pentru ceea ce ar fi putut fi și nu va mai trăi – poate și din vina lui. Ceea ce ar fi fost firesc să-i apropie, îi distanțează și mai mult pe soți: ea îl acuză pe el, iar el nu-și poate reveni din șoc. De când a tot început să piardă altceva mai valoros decât banii, schimbarea lui Scarlett nu mai este doar o probabilitate, ci o realitate – pe care nu știu cât de mult o conștientizează ea. Nu știu cât înțelege ea că toate aceste lovituri nu îi vorbesc doar despre cât este ea de puternică și imposibil de doborât, ci și despre faptul că a venit vremea să aprecieze ce are, pe cine are alături, că banii nu sunt chiar cei mai importanți în viața asta. Bine, Scarlett a avut ceva regrete – și s-a simțit vinovată când a murit al doilea soț, dar i-a trecut mult prea repede. Nu a regretat suficient cât să priceapă mai mult decât ”nu mă mai gândesc la asta, a trecut”. A simțit, i-a trecut. Așa că viața i-a arătat încă o dată. Apoi încă o dată. Și de fiecare dată o fi înțeles ce vrea să-i transmită viața, de fapt. Abia în ultima zi a înțeles că Melanie a fost singura ei prietenă, singura care a iubit-o, i-a fost alături și a avut încredere în ea. În ultima zi a simțit că nu e de fier și că pierde, iar pierde. Cu această ocazie, o dat Bunul Dumnezeu să-i pice ceața de pe ochi și ei – a înțeles în ultimul ceas că nu-l iubește pe Ashley. Dar promisiunea îi unește în continuare, iar asta o enervează peste măsură. În aceeași noapte are parte de ”trezirea” despre care îi spunea Rhett. Te-am iubit mai mult decât am iubit vreodată orice femeie și te-am așteptat mai mult decât am așteptat orice femeie. -– Rhett Butler Ultimele cuvinte ale lui Rhett par să pună punct acestei povești. Totul pare că a ajuns, în sfârșit la final. Oare să fie finalul pe care să-l accepte și Scarlett? Volumul acesta care încheie povestea Pe aripile vântului mi-a trezit curiozitatea pentru o altă continuare – cea scrisă de Alexandra Replay. Urmează Scarlett – trei noi volume captivante, sunt absolut sigură. Titlu: Autor: An apariție : Editura: Nr. Pagini: 619 Limba: Română Gen Literar: Clasici Nota recenzorului: 10 / 10Vizualizari recenzie: 2980Alte recenzii de la Margaret Mitchell:"
5,https://booknation.ro/recenzie-idiotul-de-f-m-dostoievski-2/,"Idiotul este, fără discuţii, magnum opusul lui Dostoievski, alături de alte opere emblematice, care au în comun viziunea autorului despre oameni şi acţiunile lor, angrenate aproape mereu în jurul analogiei dintre credinţă şi raţiune, care converg către adâncimea filozofică şi psihologică a tabloului dostoievskian. Nici opera de faţă nu face rabat de la această regulă nescrisă. Titlul capodoperei noastre reprezintă o cheie interpretativă pentru simbolistica din spatele lui și pentru principala temă, care se va devoala cititorului, de la primele pagini. Personajul cu origini nobile, Prințul Lev Nikolaevici Mîșkin, se reîntoarce din Elveția de la sanatoriul unde fusese tratat pentru epilepsie, sau idioțenie în termeni mai populari, la Saint-Petersburg, în căutarea rudelor rămase în viață. Vom urmări în amănunt evoluția prințului, supranumit și ”Idiotul”, în raport cu numeroasele personaje cu care intră în contact și, prin extensie, radiografia societății rusești a secolului XIX-lea. Atunci, ca și acum, se punea mai mare preț pe statutul social și financiar al unui individ, mai presus de valori precum puritate, bunătate, sinceritate. Dar acest personaj se va desprinde de marea masă de caractere egoiste și mârșave din roman și va fi considerat puțin idiot și din acest motiv, nu doar pe baza fișei lui medicale. Câţi nu sunt dintre cei care, lustruiţi pe dinafară, având apartenenţă de virtute numai pentru că dispun de caleaşcă proprie? Mulţi au caleaşcă proprie… Dar prin ce anume mijloace… În cercurile în care se perinda prințul prevala ipocrizia socială; automat, felul lui de a fi, de a-i iubi, de a-i ierta, de a-i lua așa cum sunt, era ceva caracteristic unui om cam sărac cu duhul. Dar de ce a fost această operă una foarte specială pentru mine și de ce aș recomanda includerea ei în topul lecturilor de neratat într-o viață? Deoarece autorul a portretizat un personaj aproape hristic în esența lui, mascând în așa zisa lui idioțenie atribute morale nepământene care ajută la decodarea binecunoscutei replici dostoievskiene frumusețea va salva lumea. Replică care mi-a deschis tot mai multe căi de acces spre poteca bătătorită de mii de neputințe imputabile firii omenești, atât de necesare pentru desăvârșirea caracterului nostru și spre atingerea scopului final. Titlu: Autor: Traducător: Emil Iordache An apariție : Editura: Nr. Pagini: 696 Limba: Română Gen Literar: Clasici Nota recenzorului: 9 / 10Vizualizari recenzie: 27155Alte recenzii de la F.M. Dostoievski:"
5,https://booknation.ro/recenzie-dumnezeu-calatoreste-intotdeauna-incognito-de-laurent-gounelle/,"Dumnezeu călătorește întotdeauna incognito – o frumoasă narațiune cu iz detectiv care invită la introspecție și deschide multe căi spre autocunoaștere. Metafora titlului m-a făcut să-l descopăr pe autorul francez Laurent Gounelle, specializat în ştiinţe sociale şi în descifrarea mesajelor profunde ale vieţii, transmise mai departe prin romanele sale. Abia aștept să descopăr și celelalte titluri, care promit tot atât de multe, ca și acesta. Ce are special această carte? E destul de captivantă, ținând cont că e o carte din zona dezvoltare personală/introspectivă. Eram curioasă mai mereu de evoluția evenimentelor și greu o lăsam din mână. Deși are destule pagini, autorul reușește să țină cititorul prins în poveste, prin felul cum strecoară ample digresiuni la tema principală a romanului – căutarea adevăratului sine și prin doza de suspans strecurată în intriga acestuia. Povestea se deschide cu Alan, personajul principal, care privește la prozaicul vieții sale de la înălțimea turnului Eiffel și conchide că existența sa, un –șir nesfârșit de eșecuri, ar putea fi „răzbunată” printr-o ieșire grandioasă din scenă, un zbor doar dus spre nicăieri. Își spune că nu are nimic de pierdut. Paradoxal, în Orașul Luminii, a devenit mai degrabă o umbră din ce a fost; are un job pe care îl detestă, o copilărie cu traume, e dominat de frici și anxietăți, marea lui iubire l-a părăsit și asta i-a pus capac. Practic, multe din suferințele omului modern sunt portretizate în acest personaj care, mai e și un idealist cu principii într-o societate pur capitalistă. Dar, în scenă intră un personaj misterios – un domn la patru ace, Yves, care îl salvează şi-i mai promite că viața i se va transforma în bine, dacă va juca după cum cântă el. Jocul vieții, desigur. De aici, evenimentele se precipită. Parcă vom urmări un film thriller, în care protagonistul are constant pistolul la tâmplă dacă nu respectă sarcinile date de binefăcătorul necunoscut. Dar sarcinile astea au fost sarea și piperul pentru mine. De fapt, autorul desfășoară o amplă investigație psihologică și detaliază în amănunt jocul de lumini și umbre prin care trece psihicul uman în drumul spre descoperire sau schimbare. Una din lecțiile cărții, strecurată destul de direct, este: dacă vom avea deschiderea necesară spre noi și ceilalți, cineva, cândva va veni să ne deschidă ochii și spre alte moduri de a trăi și chiar ne va salva de la decizii radicale. Asta în cazuri mai fericite, viața bate poveștile, să o spunem pe cea dreaptă. O temă de reflecție, printre multe altele, e felul cum Dumnezeu își face simțită prezența, din când în când, prin intemediul unor oameni care călătoresc, incognito, prin viața noastră. Mi-a plăcut foarte mult vibe-ul în care m-a introdus povestea și multitudinea de lecții oferite și cum te face să speculezi asupra identităţii salvatorului şi a felului în care Alan va face faţă provocărilor. Atât că, finalul a fost puțin telenovelistic, dar în sens bun 😊 Va reuși oare Alan, să devină cu totul altul? Și dacă scopul a fost atins, ce a mai rămas? Destinaţia a fost mai importantă sau călătoria? Unii abia atunci se trezesc, când văd că fericirea nu ține de nici un factor exterior. Lectură frumoasă! Titlu: Autor: Traducător: Diana-Alina Ene An apariție : Editura: Nr. Pagini: 464 Limba: Română Gen Literar: Psihologie, Pedagogie Nota recenzorului: 9 / 10Vizualizari recenzie: 20243Alte recenzii de la Laurent Gounelle:"
5,https://booknation.ro/recenzie-libraria-din-teheran-de-marjan-kamali/,"Librăria din Teheran de Marjan Kamali – ficțiunea istorică cu savoare orientală, despre o dragoste adolescentină care se desfășoară în fundalul evenimentelor tumultoase ale Iranului anilor `50, cu evenimente care alternează planul trecut cu prezentul. Opinia mea despre poveste Cuvântul librărie pus în titlul unei cărți nu are cum să nu mă atragă. De aceea am și ales această carte, scrisă de autoarea irano-americană Marjan Kamali. Dar, pentru mine, nu a fost o poveste memorabilă, doar o poveste drăguță, care s-a parcurs lejer, o poveste de un weekend. Ce nu m-a convins foarte mult e stilul autoarei de a povesti, l-am simțit puțin sec pentru gustul meu, și să fiu sinceră, nici protagoniștii nu mi-au creat mari trăiri literare. Dacă analizez cartea per total și nu pe bucăți, e un conținut decent, dar eu am nevoie de mai multă profunzime, mai ales în ceea ce privește modul de a transmite, și povestea de dragoste. Nu vă luați după subsemnata, posibil vouă să vă placă mai mult. 😊 Roya și Bahman sunt doi tineri care vor fi uniți de dragostea pentru cărți și, totodată, de visul de a fi parte dintr-un Iran liber și democratic, sub conducerea lui Mosaddeq, prim-ministrul înlăturat de la putere, în urma loviturii de stat din 1953. Cadrul imersiv unde se proiecteză avanpremiera unei povești de dragoste pierdute și regăsite peste ani, este Librăria domnului Fakri, mijlocitorul legăturii amoroase; el însuși având o poveste de viață destul de ofertantă literar (parcă mi-a plăcut mai mult descrierea istoriei amoroase dintre Fakri și mama lui Bahman, decât trăirile protagoniștilor). În planul din trecut, o avem pe adolescenta Roya, care făcea parte dintr-o familie cu concepții destul de moderne vizavi de restricțiie acelor timpuri; ei își doreau tare mult ca ea și sora ei să fie femei de carieră, evoluate, și nu le impuneau să poarte tradiționalul hijab. Ce mi-a plăcut e că am aflat câteva lucruri interesante despre cultura și istoria poporului iranian, sunt strecurate chiar și rețete tradiționale, precum și denumirile lor, în original. Iar Bahman, era un tânăr înflăcărat, care voia să schimbe lumea, un activist pro-Mosaddeq, angrenat în activități politice clandestine. Tinerii amorezi își vor face planuri de căsătorie, dar totul va fi dat peste cap de intervenția unuia dintre apropiați, care va făuri un plan pentru a-i despărți, de dragul cutumelor vremii și dorințelor egoiste. Cei doi se vor regăsi în alte povești de iubire, dar regretele și întrebările nepuse îi vor bântui peste ani. Asta până când Roya, în vârstă de 77 ani, cu o viață aparent aranjată, va păși în altă librărie, de data aceasta din noua patrie, de pe tărâm american, care îi va oferi răspunsurile mult așteptate. Titlu: Autor: Traducător: Cătălin Georgescu An apariție : Editura: Nr. Pagini: 352 Limba: Română Gen Literar: Fictiune Nota recenzorului: 7.50 / 10Vizualizari recenzie: 14039Alte recenzii de la Marjan Kamali:"
5,https://booknation.ro/recenzie-paine-cu-ceva-de-liliana-nechita,"O carte necesară, fiindcă: Un popor care nu își cunoaște istoria este ca un copil care nu își cunoaște părinții. Pâinea cu ceva. Ăsta să fi fost laitmotivul oamenilor simpli care au prins acea perioadă, atât de controversată, din filele de istorie ale încercatului popor român? După cum ne spune Liliana Nechita, în scurtul și la obiect roman autobiografic Pâine cu Ceva, laitmotivele perioadei în cauză au mai fost: interzis la aia, la cealaltă, cozile umilitoare la pâine și alimente de bază, curent și apă cu porția, când binevoia tovarășu Ceaușescu, sistemul PCR (care nu s-a lăsat dus nici in zilele noastre), frig, oprimarea libertății de exprimare, etc. Eu am fost norocoasă și nu am prins anii grei ai comunismului, ce știu, din poveștile alor mei, de aceea m-am trezit cu un chef de a vedea prin filtrul altor oameni, câte puțin, din istoria noastră. Ceea ce mi s-a părut mereu paradoxal, a fost marea masă de oameni, trecuți bine de prima tinerețe, care mi-au expus cum regretă ei acel regim, și cum pe vremea aia era mai bine, că toată lumea avea serviciu și casă și erau toți egali. Or, dacă citești puțin cartea asta, sau iei la puricat alte mărturii despre acea perioadă, nu am idee cum ar putea cineva să zică că era mai bine atunci? Doar mă întreb, din simpla postură a unui om pasionat de cunoaștere. Că, și așa-zisa egalitate, era doar de fațadă cum, de altfel, asta cu inegalitatea e de când lumea și pământul, din păcate. E evident că fiecare vom percepe diferit o perioadă pe care o traversăm, în funcție de crezurile fiecăruia, dar aceste opinii atât de divergente, îmi cau dau cu virgulă. Cum poți să fii fericit când aveai alimente cu rația, nu aveai apă caldă, curent, toată ziua în adularea sistemul? Sunt foarte recunoscătoare că nu am prins acele timpuri și, oricât de imperfectă e societatea în care coabităm astăzi, predecesorii noștri au dus-o mai rău. Sfâșietoare partea în care spune cum persoanele cu handicap fizic sau mintal erau o piedică în calea evoluției, și trebuiau să fie internați și supuși unor tratamente oribile. Ceea ce mi se pare iar, trist, era felul în care a fost pusă la încercare credința românilor în perioada comunistă. Oamenii erau conduși spre a-și renega crezurile cele mai profunde și spre alinirea spre idolatria lui Marx și Lenin, noii sfinți, din cadrul mișcării comuniste. Dar, în mijlocul cenzurii și restricțiilor din copilăria autoarei, se icneau timid, licăr ai speranței și transformării, care spărgeau puțin câte puțin, urâtul din viața aceea, trăită din perspectiva unui copil-decrețel. Bunica -icoana copilăriei- care îl regreta pe regele Mihai, și care aprindea flacăra credinței, poate fără să știe, și trezea primele curiozități spre un Dumnezeu pe care nepoata încă nu-L cunoștea, dar pe care va învăța să-L iubească tot mai mult, în anii ce vor veni. Deși unele chestii sunt descrise, poate cu evident subiectivism, autoarea punctează că nu a știut că a trăit sub dictatură, până când dictatura nu a căzut și a auzit prima dată la tv, după revoluție, că ei au fost sub conducerea unui dictator. Și că ei credeau că e bine cum e. Probabil, așa e, te obișnuiești cu lipsurile și răul de crezi că e ceva normal, că loc de mai bine nu este. Ca o paranteză, probabil de aici și părerile divergente, ale celor care vorbesc astăzi, de acea perioadă. Ceea ce e clar e că, acele experiențe au amprentat într-o proporție destul de mare, deciziile luate ulterior de autoare, evadările și fugile ei. O autoare care m-a intrigat, care nu îmbracă nicicum adevărul ei, pur și simplu, a expus cum a perceput dânsa, anii trăiți sub comunism. Titlu: Autor: An apariție : Editura: Nr. Pagini: 128 Limba: Română Gen Literar: Biografii si memorii Nota recenzorului: 8.5 / 10Vizualizari recenzie: 2563Alte recenzii de la Liliana Nechita:"
5,https://booknation.ro/recenzie-ultimul-mesaj-de-laura-dave,"În ultima perioadă mi-am concentrat atenția mai multe pe cărți Thriller & Mystery, pentru că am avut nevoie de un imbold. Deși de multe ori ne dorim să ne cufundăm în cărți ușoare, care să ne relaxeze, am observat că într-un mod ciudat, și acest tip de carte mă ajută mult. Cred că atunci când citeșți ceva care îți place la nebunie, nu contează genul sau categoria, you just go with the flow. Exact asta am făcut eu în ultimele luni, am căutat cărți mai antrenante, care să îmi pună „neuronii” în mișcare și care să mă ajute să îmi ascut atenția la detalii și spiritul de analiză. Nu vreau să înțelegeți că nu aveam deja aceste calități, însă cu timpul, atenția ți se relaxează și parcă îți pierzi puțin din elementele de finețe de care ai nevoie pentru a rezolva un caz dintr-o carte de profil. Gata cu vorba, haide să vă arăt ultima carte citită, o carte pe care mă bucur că am descoperit-o, fiind ceva ușor diferit față de stilul cu care eu eram obișnuită. Este prima mea lectură de la Laura Dave și pot spune că mi-a făcut o impresie bună, „Ultimul mesaj” fiind o carte care îmbină elemente de mister, investigație, cu viața de familie și a doua șansă. Consider că este bine să citești un mix între personal și „tehnic”, pentru că aceste elemente dau viață acțiunii și insuflă cititorului această dorință de a continua lectura. Înainte de a dispărea, Owen Michaels îi trimite soției un bilet în care scrie doar atât: „Protejeaz-o“. În ciuda confuziei și a temerilor ei, Hannah Hall știe exact la cine se referă biletul – la fiica de șaisprezece ani a lui Owen, Bailey, care și-a pierdut de mică mama într-un accident tragic. Bailey, adolescenta care nu vrea să aibă nimic de-a face cu soția tatălui său. În vreme ce apelurile tot mai disperate către Owen rămân fără răspuns, iar șeful soțului ei este arestat de FBI, Hannah află că Owen nu este cine credea ea. Și că Bailey ar putea deține cheia către adevărata identitate a acestuia și către adevăratul motiv al dispariției lui. Pe măsură ce pun cap la cap elemente legate de trecutul lui Owen, Hannah și Bailey își dau seama că au început să construiască un nou viitor, pe care nici una dintre ele nu l-ar fi putut anticipa. Diavolul se află în detalii Am păstrat această propoziție din carte pentru că mi-a plăcut mult și mi s-a părut aplicabilă în multe alte întâmplări din viața de zi cu zi. Exact ca în povestea noastră, detaliile au făcut diferența în elucidarea acestui mister – unde este Owen și de ce și-a abandonat familia într-un moment de răscruce? În plus, de ce Bailey trebuie protejată cu orice preț? Cu aceste întrebări pornim la drum și vreau să vă avertizez, nu este un drum ușor, mai ales pentru un adult și o adolescentă. Rolul Hannei în „Ultimul mesaj” a fost crucial și a fost nevoită să fie foarte puternică și să nu se lase pradă disperării, deși soțul ei o lăsase singură în toată această chestiune. I-am admirat curajul, determinarea, dar și vulnerabilitatea, pentru că erau momente în care efectiv nu știa ce are de făcut. Mi-a plăcut faptul că autoarea nu a portretizat-o ca pe Poirot sau un alt detectiv de clasă, ci doar ca o simplă femeie, ce avea nevoie de răspunsuri. Așa cum a putut mai bine, a pus cap la cap niște piese de puzzle și a încercat să înțeleagă ce se întâmplă. În timp ce făcea toată aceste lucruri, o avea pe Bailey alături, care nu i-a ușurat deloc munca, cele două având la început o relație îngrozitoare. Bailey este orfană de mamă și venirea Hannei în viața tatălui său nu a fost văzută candoare, așa că adolescenta a respins-o și i-a arătat antipatie de câte ori a putut. Deși respinsă la orice pas, Hannah a început să o cunoască pe Bailey tocmai în această „călătorie” iar cele două s-au văzut alături împotriva voinței lor, practic. Însă, mi-a plăcut mult să văd cum evoluează, cum încearcă să se înțeleagă și cum există anumite indicii care ne arată că relația lor va evolua înspre bine. Nu vreau să dau spoilers, însă ultimul capitiol m-a bucurat peste măsură. Misterul – a familly business Aici mă refeream când spuneam mix de „personal” cu „tehnic”, pentru că nu am primit un Thriller „ca la carte”, ci ne-am focusat mult și pe partea personală a celor două și pe dinamica relației lor. În plus, pentru a putea oferi o imagine și mai reprezentativă, autoarea a adus flashback-uri din trecut, care arată frânturi din întâmplările prin care Owen și Hannah au trecut înainte și după căsătorie. În acest fel, reușim să ne dăm seama ce fel de dinamică au avut și mai ales, ce fel de persoană este Owen. Dacă la început te gândești că poate acesta a fost în stare să comită o faptă urâtă, consider că din aceste pasaje poți alege o tabără și să îți faci o părere. Cert este că, indiferent de părerea cititorilor, Owen își iubiește fata într-un mod absolut și prin faptul că o lăsa în mâinile Hannei este un act de încredere. Faptul că acesta a fost un tată iubitor nu s-a clintit nicio clipă în gândurile mele. În „Ultimul mesaj”, acțiunea este destul de dinamică, trecem din locații în locații, pentru că Hannh și Bailey sunt mereu pe drum pentru a căuta indicii și în plus, Bailey o să fie și ea un pion foarte important în această investigație, Hannah bazându-se destul de mult pe memoria ei suprimată și încercând să scoată la suprafață lucruri care să aibă sens în dispariția lui Owen. Cunoaștem și alte personaje cu care cele 2 interacționează și parcă suntem mereu în tensiune, pentru că nu știm dacă să avem încredere în ele sau nu. Poate că și eu le-am considerat pe fete foarte vulnerabile și de aceea am devenit destul de protectoare și nu am vrut ca alții să se apropie și să le facă rău în mod voit. Consider că am spus aproape tot ce voiam să spun, fără să dau spoilers sau detalii care să vă strice din misterul lecturii. A fost o carte care mi s-a potivit și pe care o recomand, fiind o lectură ușoară, care să nu te țină într-un suspans în acela paralizant și deloc confortabil. După această carte, o să mai caut lecturi ce îi aparțin Laurei Dave, pentru că a reușit să mă convingă. ACUM GĂSEȘTI CARTEA PE Titlu: Autor: An apariție : Editura: Nr. Pagini: 335 Limba: Română Gen Literar: Crime, Thriller, Mistery Nota recenzorului: 10 / 10Vizualizari recenzie: 4647Alte recenzii de la Laura Dave :"
5,https://booknation.ro/recenzie-ultimul-mesaj-de-laura-dave-2,"Ultimul mesaj de Laura Dave este care se citește ușor, având un ritm alert pe alocuri, dar și o intrigă complexă. Hannah și Owen au o căsnicie fericită și trăiesc într-o casă plutitoare din Sausalito, California. Alături de ei locuiește și Bailey, fiica de șaisprezece ani din prima căsnicie a lui Owen. Deși Bailey nu o simpatizează prea mult pe noua soție a tatălui său, aceasta din urmă încearcă să o înțeleagă, fiind o adolescentă crescută doar de tată, rămasă orfană de mamă de la o vârstă fragedă. Într-o zi obișnuită, Hannah se trezește cu o fată de doisprezece ani la ușă și cu un bilet din partea lu Owen în care scrie doar “Protejeaz-o”. Protagonista își dă seama că biletul se referă la Bailey, însă nu înțelege de ce soțul ei a dispărut fără să lase niciun alt mesaj. Owen este de negăsit, telefonul său este închis, ca și cum ar fi dispărut de pe fața pământului. De la radio, Hannah află că firma la care lucra soțul ei este anchetată de FBI pentru fraudă și deturnare de fonduri. Mai mult, Bailey spune că a găsit o geantă cu peste 600.000 de dolari în vestiarul de la școală, lucru ce face ca situația să pară și mai gravă. De unde are Owen atât de mulți bani? Cât de implicat este în infracțiunile companiei? Hannah realizează că trecutul lu Owen este ascuns și necunoscut de ea, dar nici de propria lui fiică. Protagonista își dă seama că soțul ei nu este cine credea ea și vrea să facă cercetări pentru a afla răspunsurile de care are nevoie. Pentru a rezolva acest mister, Hannah trebuie să o implice și pe Bailey și speră că memoria ei o va ajuta să afle răspunsurile despre cine este, de fapt, Owen. “Cine este el? Persoana pe care credeai că o cunoști, persoana ta preferată începe să dispară ca un miraj, doar dacă nu cumva te convingi singur că lucrurile care contează sunt totuși adevărate. Dragostea lui este adevărată. Pentru că dacă nu este, cealaltă variantă e că totul a fost o minciună, și ce-ar trebui să faci atunci? Ce-ar trebui să faci după ce afli așa ceva? Cum să pui toate piesele la un loc, așa încât să nu dispară și el complet?” Hannah se întreabă ce secrete a mai ascuns soțul ei, în afară de afacerile ilegale ale companiei la care lucra. Cum să afle informații despre trecutul lui, dacă el, singurul care îi putea răspunde la întrebări, era de negăsit? Îl iubea pe Owen și credea că îl cunoștea. După ce este vizitată de un agent federal care îi cere detalii despre Owen, Hannah decide să o ia pe Bailey cu ea în Austin, Texas, locul din care provine agentul respectiv. Deși cele două nu sunt foarte apropiate, Bailey fiind încă reticentă în privința soției tatălui său, încearcă împreună să obțină răspunsurile de care au nevoie. “Poate că suntem cu toții proști, într-un fel sau altul, când e vorba să-i privim obiectiv pe cei care ne iubesc – pe cei pe care încercăm să-i iubim.” Abia atunci când se află pe drumul cel bun către obținerea informațiilor de care are nevoie, Hannah își dă seama că a adus-o pe Bailey chiar în mijlocul răului de care Owen a încercat să o protejeze în cei 16 ani de când s-a născut. Ce decizie va lua Hannah pentru a o proteja pe Bailey? Va înțelege adolescenta sacrificiul făcut de ea? Laura Dave a scris un roman plin de suspans și de răsturnări de situație. Nu este o poveste previzibilă, așa că nu am prevăzut felul în care vor evolua lucrurile și nici finalul. Ultimul mesaj este un roman care îmbină elementele de thriller, investigație și mister cu viața de familie. “Asta e cu binele și răul. Nu sunt chiar așa departe unul de altul și adesea pleacă din același moment eroic în care vrei să schimbi lucrurile.” Este prima mea experiență cu un roman al Laurei Dave, dar pot spune că mi-a lăsat o impresie foarte bună, mai ales că îmi place acest gen literar. Hannah a făcut tot ce i-a stat în putință pentru a afla adevărul, și totul din iubirea pentru Bailey, dar și pentru soțul ei. ACUM GĂSEȘTI CARTEA PE Titlu: Autor: Traducător: Mihaela Serea An apariție : Editura: Nr. Pagini: 336 Limba: Română Gen Literar: Literatura contemporana Nota recenzorului: 10 / 10Vizualizari recenzie: 11617Alte recenzii de la Laura Dave:"
5,https://booknation.ro/recenzie-ultimul-mesaj-de-laura-dave-3,"„Ultimul mesaj” de Laura Dave este un thriller antrenant, dar și psihologic apărut la Editura Litera, în colecția Buzz Books. Este despre dispariția subită a unui bărbat în urma unei acuzații de fraudă la compania la care lucra. Deși asta e lăsat să se vadă la o primă vedere, tipul nu dispare doar pentru că ar fi vinovat de cooperare cu șeful lui pentru comiterea unei infracțiuni. El nici măcar nu este cine știe toată lumea că este, cel puțin nu cei din prezent din jurul lui. Owen Michaels, dispărutul, aduce tristețe și nervi în cadrul familiei sale atunci când nu mai vine acasă. Dar înainte de a pleca pe nepusă masă, reușește să transmită un mesaj către soția sa, Hannah – „Protejeaz-o”. Și de asemenea lasă un mesaj alături de o geantă plină cu bani fiicei sale, Bailey. Dar chiar mai rău decât că Owen dispare este faptul că Bailey e fiica vitregă a femeii, cea de-a doua soție a lui, cu care nu are o relație tocmai strânsă. Ba din contra. Iar faptul că Bailey este la vârsta de 16 ani nu ajută deloc, deoarece toată lumea știe cât de dificili pot fi adolescenții atunci. În plus, fata care acum a rămas fără tată, rămăsese și fără mamă de la o vârstă mică. Asta o înspăimântă destul de mult pe mama vitregă care trebuie să o protejeze cu orice preț. Chiar dacă, ea însăși vrea ca totul să fie doar o glumă proastă, ca soțul ei să se întoarcă acasă și să râdă de ele. „Ultimul mesaj” de Laura Dave este un thriller antrenant despre sacrificiu și iubire, trădare și devotament Dacă până acum totul sună dramatic, dar încă cu posibilitate de happy end, odată ce Hannah se trezește cu tot felul de polițiști și agenți federali acasă cu tot felul de întrebări despre Owen, acțiunea începe să ia amploare. Suspansul crește și nu se mai lasă domolit odată ce femeia află că Owen nu ar fi de fapt Owen și deloc persoana care a lăsat-o să creadă că ar fi. În plus, s-ar părea că atât el, cât și fiica lui ar fugi de un trecut întunecat, despre care fata nu își mai amintește mare lucru deoarece era tare mică. Pe măsură ce avansezi cu lectura, avansează și investigațiile proprii ale lui Hannah cot la cot cu Bailey Cele două dau peste tot felul de indicii și persoane care le vor pune în sfârșit față în față cu acel trecut de care Owen a încercat cu disperare să scape și să-l șteargă cu buretele. Însă tocmai ceea ce s-a întâmplat atunci are legătură mai mult cu dispariția din prezent a bărbatului. Ce a fost atât de rău atunci de a trebuit să își părăsească fiica cu care forma un duo încă de când era ea mică, de după moartea mamei ei? De ce a ales să o lase în urmă pe soția lui cu care se înțelegea atât de bine și mai ales să o însărcineze cu protecția și creșterea fetei lui, care ei îi era practic doar o străină? Încrederea în oameni sau lipsa acesteia este evidențiată foarte bine în romanul „Ultimul mesaj”. Titlu: Autor: Traducător: Mihaela Serea An apariție : Editura: Nr. Pagini: 336 Limba: Română Gen Literar: Crime, Thriller, Mistery Nota recenzorului: 9 / 10Vizualizari recenzie: 11209Alte recenzii de la Laura Dave:"
5,https://booknation.ro/recenzie-ultimul-mesaj-de-laura-dave-4,"Cu toții avem povești pe care nu le spunem niciodată. Dar aceasta este o poveste care trebuie spusă, fără doar și poate! Hannah este căsătorită cu Owen Michaels și e convinsă că el e dragostea vieții ei. Într-o zi însă, apare la ușa casei lor o elevă (Owen este profesor) și îi înmânează doamnei Michaels un mesaj de la soțul său, scris pe o bucată de hârtie. Protejeaz-o! scrie pe bilet. Atât! Situația pare la început un pic comică, apoi dubioasă iar mai pe urmă chiar alarmantă. Owen a dispărut. A fugit. S-a ascuns. De ce? Ce înseamnă toate astea și ce anume trebuie să protejeze Hannah? Când creierul ei începe să pună piesele cap la cap, Hannah își dă seama că se află în mijlocul unei tornade și că un milimetric pas greșit va face diferența dintre viață și moarte. Owen are o fată, pe Bailey, din altă căsătorie. Fosta lui soție a decedat și pentru mult timp au fost doar ei doi: Owen și Bailey. Apoi Owen s-a îndrăgostit și Hannah a intrat în peisaj. Cum poate fii asta o situație drăguță, primită cu brațele deschise de către Bailey, care a fost nevoită să se lupte cu mulți demoni interiori pentru a accepta absența mamei? Și cum ar putea ea să o privească pe Hannah ca pe o salvatoare a tuturor lipsurilor ei? Bineînțeles că nu poate. Iar când tatăl ei dispare și ea rămâne singură cu Hannah, unica lor legătură și așa destul de firavă, se rupe brusc și, aparent, irevocabil. Intriga țese o întreagă “pânză de păianjen” destul de mare și de complicată. Iar în ea nu se prind doar “muștele” (Hannah și Bailey) ci chiar și “păianjenul” însuși (Owen). Owen are multe secrete. Le tot descoperim pe parcurs, încontinuu și cred că dacă această carte ar avea o continuare, am tot descoperi informații șocante fără oprire. Nimic nu e ce pare a fii. Nici Owen, nici Bailey, nici căsnicia cu Hannah, nici trecutul și cu atât mai puțin viitorul. O poveste misterioasă și plină de suspans care însă ascunde ceva mult mai profund decât secretele trecutului lui Owen. Nu e greu de ghicit pentru că o vedem cum planează de la începutul până la sfârșitul cărții: e vorba de dragostea părintească! Și ce e unic aici e că nu se referă neapărat la dragostea părintească firească, normală, de sânge, directă. Ci la cea care “se învață”, care se adună până la refuz și care atunci când găsește pe cineva asupra căreia să se reverse, se manifestă de o simplitate uimitoare. Ca o liniște și o împlinire absolută. Ca și cum cel ce a purtat-o atâta timp, a știut că va veni tocmai acest moment. E dragostea pe care nu mulți o au. Doar cei aleși! Cei care răspund la respingere cu răbdare, la frustrare cu înțelegere și la ironii cu liniște. Ce ești în stare să faci pentru copilul tău? Absolut totul! Dar pentru cel care nu e al tău? Aaaa….aammm…hmmm….(exact!) Mulțumim universului că sunt alții care răspund la fel și la a doua întrebare! Titlu: Autor: Traducător: Mihaela Serea An apariție : Editura: Nr. Pagini: 332 Limba: Română Gen Literar: Fictiune Nota recenzorului: 8 / 10Vizualizari recenzie: 2009Alte recenzii de la Laura Dave:"
5,https://booknation.ro/recenzie-fauritorul-de-lacrimi-de-erin-doom/,"O poveste care începe cu o poveste. La Mormânt aveam numeroase povești. Povești rostite în șoaptă, povești de noapte bună…Legende spuse din vârful buzelor, la lumina slabă a unei lumânări. Cea mai cunoscută dintre ele era cea a făuritorului de lacrimi. Povestea despre un loc îndepărtat, izolat… O lume în care nimeni nu putea plânge, iar oamenii trăiau cu sufletele goale, lipsite de emoții. Însă ascuns de toți, într-o singurătate imensă, trăia un omuleț înveșmântat în umbre.[…] Lumea mergea la el și-i cerea să poată plânge, să poată simți fărâme de sentimente.[…] Iar meșterul le făcea pe plac… […]și iată că lumea plângea: de furie, de disperare, de durere și de angoasă. Mormântul este un orfelinat iar copiii care trăiesc acolo își învăluie soarta în poveștile cu final fericit. Dar cine este acest Făuritor de lacrimi de fapt, în viața reală? Cu siguranță vom afla din povestea noastră. Nica și-a dorit mereu să fie adoptată și de câte ori nu se întâmpla asta, tot de atâtea ori simțea că se prăbușește. Rigel însă este pe punctul de a fii luat de fiecare dată dar el e cel care nu se lasă ales. Apoi, dintr-o dată se întâmplă și amândoi sunt luați împreună de aceeași familie. Părinții ideali îi adoptă când aceștia împlinesc 17 ani. Oare cum se vor descurca ei doi în aceeași casă? În afară de trecutul lor la Mormânt, nu îi leagă nimic. Din contră… Ringel este o galaxie întunecată iar Nica un fluture colorat. El e un univers nemuritor iar ea un punct minuscul cu viață efemeră. Deși îi leagă suferințe comune sunt atât de diferiți încât ciocnirile dintre ei devin de multe ori dureroase pentru amândoi. Amândoi sunt orfani dar poveștile le sunt foarte diferite. Amândoi trec prin etapele copilăriei marcate de încărcătura abandonului dar nu sunt tratați niciodată la fel de către directoarea instituției. Amândoi simt furie, neputință, durere și dispreț dar gusturile și culorile acestor sentimente sunt mereu la capete opuse. Și tot amândoi mai simt ceva. Ceva intens, extrem de puternic, care atunci când se manifestă le ia oxigenul și le încleștează nervii. Să fie ură? Dar Nica nu poate să urască, rămășițele ei genetice o împiedică. Să fie dispreț? Poate. Rigel tot timpul s-a comportat cu ea rece, dur și aproape agresiv și totuși ea nu îl disprețuiește. Să fie frică? De multe ori Rigel o îngrozește cu furia lui dar ea știe, simte, că el nu îi va face rău. Nu fizic în orice caz. Nica nu poate avea toate aceste sentimente, deși îi sunt foarte ușor provocate. În schimb crede că Rigel le simte pe toate. Și încă atât de profund încât îl epuizează. Pentru că dacă nici el nu le simte, atunci ce poate fii curentul acesta atât de intens? Durerea nu aduce niciodată nimic bun. Sau? Ca și povestea Făuritorului de lacrimi și povestea noastră este despre suferință și extreme. Durerea nu creează întotdeauna victime. De multe ori durerea creează agresori. De multe ori chiar ne transformă în proprii noștri agresori. Atunci când cunoaștem durerea absolută, care este imposibil de descris, facem tot posibilul să o arătăm. Și “arătarea” asta nu poate fii decât hidoasă și repulsivă. Sau nu? Dincolo de povestea care poate părea pe alocuri fantastică și poate un pic siropoasă (deși cei cu experiențe demne de telenovele pot contesta asta în mod justificat) mesajul ei este foarte profund. Rigel e varianta “normală’, cea pe care o vedem destul de des în jurul nostru iar Nica este “cealaltă variantă”. Cum adică? Mai poate exista și o altă variantă decât aceea de ați exterioriza frustrările în cel mai grotesc fel? Se pare că da… Ți se pot întâmpla lucruri îngrozitoare în viață și din cauza lor vei avea toate justificările posibile atunci când vei reacționa strâmb la tot ceea ce ți se oferă drept. Unii oameni te vor înțelege și te vor compătimi dar tu tot nu te vei simți împăcat. Din contră… Așadar, asta să fie singura cale? Eu nu îmi dorisem niciodată să schimb lumea, dar în schimb crezusem mereu că gesturile mărețe sau manifestările de forță făceau diferența. Pentru mine erau lucrurile mărunte. Acțiunile zilnice. Actele simple de bunătate săvârșite de oamenii obișnuiți. Oricare dintre noi, oricât de mic ar fi, poate lăsa puțin din el în lumea asta. p.98 Titlu: Autor: Traducător: Bianca Paulevici An apariție : Editura: Nr. Pagini: 655 Limba: Română Gen Literar: Romance Nota recenzorului: 10 / 10Vizualizari recenzie: 14774Alte recenzii de la Erin Doom:"
5,https://booknation.ro/recenzie-fecioarele-de-alex-michaelides-3/,"O altă carte de tip „O crimă egal mister de rezolvat“ Dar dincolo de misterul rezolvării crimei este o întreagă piesă de teatru a trecutului fiecărui personaj. Un act – o poveste – o viață – un personaj. Desigur e foarte important ce au făcut ele dar și mai important este de ce au făcut ce au făcut. Ștampilele, sau mai bine zis tatuajele, trecutului lor le definesc nu numai la exterior și interior ci și în modul în care acționează. Toți au dreptate și fiecare a greșit. Acțiunile dar și non-acțiunile lor au dus la reacția prezentului. Sunt multe “ce ar fi fost dacă…”. Edward Fosca era un ucigaș. Ăsta era un fapt. Nu ceva ce Mariana știa doar la nivelul intelectual, ca idee. Trupul ei știa. Simțea în oase, în sânge și în adâncul fiecărei celule. Edward Fosca era vinovat. Avem un criminal, extrem de agresiv, pe care trebuie să îl descoperim. Deși, culmea, ni se zice chiar de la început cine este. Dar noi nu credem, nu-i așa? Ar fii prea simplu! Cum adică știm deja? Nu, nu, sigur nu e chiar așa! Sigur Alex Michaelides vrea doar să ne distragă atenția. Nici vorbă, nu îl credem pe cuvânt. Din contră, acum citim cu alți ochi povestea! Sigur vom descoperi altceva. Încâlcelile acestea dintre ceea ce ni se prezintă, ceea ce ni se insuflă, ni se sugerează, ni se confirmă/infirmă: sunt spectaculoase! Michaelides nu se joacă doar cu firul narativ ci și cu mintea noastră. De multe ori, pe parcursul poveștii mi-am simțit neuronii ca un cub rubik, care atunci când era pe punctul de a fi rezolvat îmi era smuls și amestecat din nou. Mariana este personajul principal. Ea are legături cu toți ceilalți și ea știe toată povestea. Mariana e cea care ne zice totul despre toți. Și ne zice atât de frumos despre fiecare și atât de convingător încât suntem alături de ea și o credem până în cele mai mici detalii. Bineînțeles că are oamenii ei preferați și bineînțeles că îi vom prefera și noi. Nu există dubiu că ea și toți apropiații ei sunt victime ale circumstanțelor, ale vieții, ale trecutului și îi compătimim poate chiar mai mult decât ea. L-a pierdut pe Sebastian cu un an în urmă iar fantoma lui este încă cu ea zi după zi, clipă de clipă, făcând încă totul “împreună”. După pierderea lui i-a mai rămas doar Zoe, nepoata ei, pe care o “înfiase neoficial” împreună cu Sebastian atunci când aceasta a fost trimisă la internat în Anglia. Logica, argumentele și faptele. Una o anulează pe cealaltă. Zoe este acum studentă la St. Christopher’s College din cadrul Universității din Cambridge. Acolo unde Edward Fosca e un profesor foarte carismatic care are în jurul lui un cerc de studente “alese”: Fecioarele. Crimele care se succed au ca victime tocmai fete din acest cerc si evident Edward Fosca este principalul suspect. Ni s-a zis asta de la bun început dar nu am vrut să credem. Deci? Este el sau nu e el? Surpriza mult așteptată are același stil Michaelides: nu ai fi putut să ghicești niciodată cine e făptașul pentru că tot timpul a fost fix in fața ta! Titlu: Autor: Traducător: Dana-Ligia Ilin An apariție : Editura: Nr. Pagini: 380 Limba: Română Gen Literar: Crime, Thriller, Mistery Nota recenzorului: 9 / 10Vizualizari recenzie: 14404Alte recenzii de la Alex Michaelides:"
5,https://booknation.ro/recenzie-twisted-hate-de-ana-huang/,"Jules și Josh se urăsc. Se tachinează încontinuu, își aruncă vina unul altuia, fiecare se crede mult mai bun decât celălalt. O au în comun pe Ava. Ava e prietena cea mai bună a lui Jules și sora lui Josh (singura lui rudă). Din cauza ei, sau mai bine zis datorită ei, cei doi se întâlnesc frecvent așa că interacțiunile lor sunt continue. O grămadă de ochi dați peste cap, multe bătălii pierdute și tot atâtea victorii, defecte și eșecuri scoase în evidență, un maraton al clasamentului ratatului de succes. Bineînțeles că toate aceste joculețe nevinovate dar pline de adevăr duc undeva. Și normal ca știm exact unde. Dar nu știm exact cum și când. Cum se întâmplă magia? Cine “cade primul”? Și cum se va termina? Toată alergătura asta de-a Tom și Jerry se evaporă când Josh o sărută pe Jules (știam că aici se va ajunge, să fim serioși!). S-a mișcat atât de fulgerător, încât nici n-am apucat să respir. M-a înșfăcat și m-a lipit de el, iar gura lui mi-a strivit buzele. Iar lumea mea, așa cum o știusem eu până adineauri, s-a sfărâmat într-un milion de bucăți. Dar normal că nu se oprește totul la asta și Josh plusează riscând totul sau nimic și îi propune lui Jules “o relație” de tip “prieteni cu beneficii” (de fapt Inamici cu beneficii, așa cum corectează Ana Huang). Dar totuși nu știu ce să zic…Oricât ar părea de tentant să anticipăm un super happy end siropos, sunt prea multe semne de întrebare în toată povestea asta. Josh Josh, afișează o mască de mascul alfa, sigur pe sine, invincibil, care nu doar că face regulile dar le respectă și le încalcă după bunul lui plac. Tot clocotul lui interior este foarte frumos mascat de burlacul perfect, râvnit de toată feminitatea. Surpriză sau nu, el nu își dorește nimic din tot ceea ce i se oferă. Are deja orice ar putea visa un bărbat de vârsta lui. Sau nu? Nu. Desigur că nu. Nimic nu e așa de simplu. Dar atunci ce? Ce își dorește de fapt Josh și nu poate avea și mai ales “de ce” nu poate avea ceea ce își dorește? Nu eram făcut pentru angajamente emoționale. După câteva săptămâni mă plictiseam. În plus, toată faza cu cuplurile mi se părea epuizantă: să ieși constant la întâlniri, să-i telefonezi celuilalt, să verifici ce mai face… Gândul ăsta mă îngrozea. Jules Jules pe de altă parte chiar nu își dorește absolut nimic. Doar o viață de rutină, liniștită, să își aleagă partenerii cu aceeași ușurință cu care să îi și poată respinge și cam atât. Bine: și o carieră de succes care îi consumă toată energia. Doar asta? Atât de simplu? Da! Da, pentru că Jules știe ce înseamnă “să trăiești complicat”. Are multe amintiri de care vrea să uite și fiecare zi pe care o trăiește “corect” e o bătălie câștigată. Nu mai eram o adolescentă neajutorată din Ohio. Acum locuiam într-un alt stat și eram pe punctul de a obține tot ce visasem. Bani. Libertate. Siguranță. Și să fiu a naibii dacă aveam de gând să-i permit cuiva să mă împiedice! Trecutul însă o prinde din urmă și revine în viața ei cu și mai multă forță. Greșelile pe care se tot străduiește să le repare riscă să fie repetate. Și de data aceasta efectele lor amenință să strice și alte vieți, nu doar a ei. Ci și viețile celor pe care a ajuns să îi iubească! Morala, dacă ar fii să numim una, s-ar rezuma la: “fie că urâm, fie că iubim, sinceritatea sentimentelor noastre este sâmburele de adevăr care dă esența fericirii”. A ne strădui să fim altcineva, în fiecare zi, de dragul altora și în numele unor idealuri plasticizate nu va aduce nimic bun. Niciodată! Explozia realității și implozia simplității vor dormi alături de noi seară de seară, ne vor șopti în urechi în fiecare zi și ne vor măcina pe dinăuntru ca un nanobot flămând care nu se va opri până nu ne va epuiza și ultimul milimetru de materie. Traducere: între riscul de a deranja pe alții și de a te fericii pe tine, tu ce ai alege? Titlu: Autor: Traducător: Ioana Socolescu An apariție : Editura: Nr. Pagini: 506 Limba: Română Gen Literar: Romance Nota recenzorului: 10 / 10Vizualizari recenzie: 9650Alte recenzii de la Ana Huang:"
5,https://booknation.ro/britt-marie-a-fost-aici-fredrik-backman,"Ce preț are iubirea, dacă nu ești alături de om când el are nevoie de tine? Dragostea nu este neapărat focuri de artificii și orchestră simfonică. Un alt roman de la Backman care degajă căldură și liniște. Același stil ușor, dar plin de subtilități inteligente; același umor fin care te face să te îndrăgostești de eroina romanului. Ce ai face dacă ai ajunge la 63 ani și ai descoperi că soțul tău căruia i-ai dedicat întreaga viață defapt te înșeală? Ți-ai abandonat cariera de dragul familiei, pentru a crește și îngriji copiii soțului tău. Ai făcut din căminul familial, prioritatea vieții tale. Ce faci când descoperi că trăiești în minciună? Păi bine, dacă ai destul curaj, o iei de la capăt. Pe la început aveam impresia că-l descopăr pe Ove metamorfozat în femeie. Aceeași luptă pentru dreptate și onestitate o avem și aici. Treptat însă, am descoperit un personaj cu trăsături noi, un alt personaj demn de admirat. Simpatică băbuță e Britt-Marie. O băbuță grijulie, plină de compasiune și dragoste. Trebuie să menționez că există o legătură între acest roman și “Bunica mi-a zis să-ți spun că-i pare rău”. În “Bunica…” o descoperim pe Britt-Marie care pare o băbuță agasantă și care își bagă nasul unde nu-i fierbe oala. Ajunge să ne enerveze la un anumit moment. Aici însă, ajungem s-o cunoaștem cu adevărat, o compătimim și chiar îndrăgim spre final. Prin urmare, vă recomand să citiți mai întâi “Bunica mi-a zis să-ți spun că-i pare rău” și apoi “Britt-Marie a fost aici”. Britt-Marie nu era agresivă, ea doar își făcea griji pentru toți. Ai nevoie de mulți ani pentru a afla un om, o viață întreagă. Anume aceasta face din casă, acasă. La o anumită vârstă, aproape toate întrebările pe care omul și le pune se reduc la una singură: Cum îmi trăiesc eu viața? Viața este mai mult decât locul tău în ea, mai mult decât tu însuți, viața este un tot întreg; o bucățică din tine în altcineva, sunt amintiri, pereți, dulapuri… Titlu: Autor: An apariție : Editura: Nr. Pagini: 454 Limba: Română Gen Literar: Moderni, contemporani Nota recenzorului: 10 / 10Vizualizari recenzie: 3424Alte recenzii de la Fredrik Backman:"
5,https://booknation.ro/recenzie-bunica-mi-a-zis-sa-ti-spun-ca-i-pare-rau-de-fredrik-backman-3,".. viaţa e complicată şi, în acelaşi timp, foarte simplă. Am ajuns și la “Bunica mi-a zis să-ți spun că-i pare rău”. Backman m-a cucerit de la prima carte citită, atunci când l-am descoperit pe morocănosul de Ove. Credeam că după “Scandalul” și “Noi contra voastră” autorul nu va mai avea cum să mă surprindă. Însă, știe el Backman cum să facă să-și cucerească cititorii iar și iar. Are el un fler la toate temele sensibile și știe să le trateze într-un mod frumos și sensibil. Mă declar fană Backman. Îmi place stilul lui inconfundabil în care tratează cu umor teme profunde. Eroinele acestui roman sunt: o bunică mai specială și o nepoțică pe potriva ei. Din primele pagini ne amuză peripețiile bunicăi, nebună dar foarte amuzantă și a nepoțicăi, o fetiță de 7 ani, prea inteligentă pentru vârsta ei. Cele două te vor purta pe căi neintuite și te vor emoționa pe-alocuri. Este o carte despre parenting și nu numai. Importanța recunoașterii propriilor greșeli este evidențiată. A cere iertare nu ne coastă nimic, însă un iartă-mă poate schimba viața cuiva prin eliminarea resentimentelor, înlăturarea divergențelor și obținerea liniștii sufletești. A face pace cu trecutul te face să duci o existență senină și-ți pregătește un viitor la fel de liniștit. Și aici descoperim diferite tipaje de oameni cu istorii de viață care te pun să meditezi. Țin s-o menționez pe Britt-Marie, o băbuță enervantă la început, dar pe care ajungi s-o simpatizezi și compătimești pe la sfârșit. Iar în “Britt-Marie a fost aici” chiar c-o iubești. Cine n-are chef să aibă grijă de copii, să nu-i facă. …nu toţi monştrii sunt monştri de la bun început – unii sunt monştri de tristeţe… Nu, nu toţi monştrii arată ca nişte monştri. Căci unii îşi poartă monştrii înăuntrul lor. Idioţii nu pricep cum neidioţii termină un gând şi trec imediat la următorul. De-asta idioţii sunt întotdeauna fricoşi şi agresivi. Căci nimic nu-i sperie mai tare pe idioţi decât o fată deşteaptă. Catastrofele neverosimile stârnesc în oameni lucruri neverosimile – tristeţe neverosimilă, curaj neverosimil. Titlu: Autor: An apariție : Editura: Nr. Pagini: 475 Limba: Română Gen Literar: Moderni, contemporani Nota recenzorului: 10 / 10Vizualizari recenzie: 3156Alte recenzii de la Fredrik Backman:"
5,https://booknation.ro/recenzie-invingatorii-de-fredrik-backman,"Aș putea să vă spun că viața nu-i dreaptă, că finalurile fericite sunt un mit, că mai devreme sau mai târziu toți murim. Dar n-ar fi drept. Pentru că până la urmă nu e vorba de sfârșit, e vorba de parcursul făcut până la acel sfârșit. Nu contează cum mori sau cât de devreme mori, contează mai mult cum trăiești. Și ultima călătorie pe care Backman ne-o propune (deocamdată ultima, deoarece e posibil ca seria să nu se fi terminat totuși) merită fiecare pas și fiecare întoarcere de pagină. Da, știu ce spun cititorii de cărți grele despre Backman și sunt perfect de acord cu ei. Nu o să devină niciodată un clasic, dar știe să-ți zgândăre bătăturile de pe suflet. Sunt conștientă că scrie cu intenția de a-mi manipula emoțiile, e evident acest lucru și deși ar trebui să mă deranjeze, nu mă deranjează. Acțiunea este clișeică și previzibilă. Mi se propune o variantă de neacceptat: că un sport, în acest caz hocheiul, are prioritate în fața prieteniei, a familiei, a empatiei. Ar trebui să mă deranjeze și cu toate acestea nu mă deranjează. Gusturile nu se discută până la urmă. Despre primele două părți ale seriei, v-am povestit mai pe larg . În linii mari, este povestea unei comunități și a unui club de hochei. Sunt expuse câteva evenimente regretabile și consecințele acestora, urmărind în special reacțiile și deciziile indivizilor implicați direct sau indirect în aceste tragedii. Este analizată viața unei comunități al cărei punct comun este clubul de hochei, club de care depinde progresul sau regresul acesteia. Sunt acțiuni ce pot determina dezbateri despre prietenie, apartenență, despre relații interumane în general, despre relații familiale în particular, despre vieți secrete, toleranță, sexualitate, homofobie, empatie, umanitate, altruism, acceptare și asumare. Este o poveste despre decizii individuale ce pot afecta întreaga comunitate, este despre interes și influență, despre manipulare și intimidare. Este despre importanța pe care individul o dă afilierii la o comunitate, este despre frica de excludere, este despre educație, cultură și mentalitate și cât de mult atârnă în balanță pentru fiecare modul în care este perceput de ceilalți. Este în principal despre decizia și motivele care stau în spatele acesteia de a te situa de o parte sau de alta a baricadei. În această ultimă parte a dispărut presiunea din seriile anterioare. Clubul de hochei nu se mai află aproape de faliment. Are sponsori noi, are susținere, are o echipă de juniori cu potențial, are un patinoar nou. E pe val, cum se spune în sport. Un singur lucru e neschimbat: rivalitatea dintre Beartown și Hed, cu mențiunea că în prezent raportul de forțe a fost inversat. Maya Anderson și Benji Ovich sunt obligați să revină acasă, unul părăsind școala de artă, celălalt abandonând peregrinările prin Asia, pentru a participa la o înmormântare. A cui? Asta n-o să vă spun. Dar pregătiți-vă de furtună pentru că veți fi azvârliți direct în ochiul uraganului! În stilul caracteristic, Backman te manipulează să empatizezi și cu ăia buni și cu ăia răi. M-am reîntâlnit cu personajele deja cunoscute anterior și, pe lângă ele, am făcut cunoștință și cu alte noi. Fiecare în parte oferă o lecție de viață. Cu fiecare capitol, autorul mai adaugă un sfat la lunga lista începută cu Scandalul. Nu omite mai nimic: vorbește despre parenting, despre prietenie, despre responsabilitate, despre apartenență, despre discriminare și prejudecată, despre asumare și curaj, despre rivalitate, despre pierdere, frică, speranțe, nevoi, corupție, violență, respect și mîndrie, vindecare, dragoste și multe altele. În ciuda identității psihologice individuale și a coerenței societății și regulilor ei, viața continuă să fie un mister plin de spontaneitate și imprevizibilitate. Și continuă să ne surprindă datorită singularității psihologice și a încălcării regulilor impuse tacit. Dar în principal Backman, deși nu recunoște, urmărește traiectoria lui Benji. Un Benji distrus care revine acasă. Dar cu același suflet empatic și altruist, magic pentru câțiva, invizibil pentru unii și hibrid pentru alții. Identitatea lui se destramă pe la cusături. Vulnerabilitățile și contradicțiile se adâncesc și sporesc necontenit. Nu se poate integra din cauza fricii de a nu fi din nou respins, în ciuda primirii de care beneficiază la întoarcerea acasă. Eticheta pe care a primit-o rămâne o cicatrice dureroasă, greu de purtat. Schimbarea de direcție pe care a încercat-o când a plecat n-a fost ce și-a imaginat. Nu și-a găsit libertatea, nici nu i-a alinat durerea. Spaima lui intimă, frica de a se lega de cineva și de a fi apoi respins sau abandonat, l-a determinat să rătăcească dintr-un loc în altul fără scop. Nicăieri unde a ajuns nu s-a simțit acasă. Inima lui a rămas pe gheața patinoarului din Beartown. Poate speră că revenind va reuși să-și lege strâns laolaltă eurile risipite. Deși oamenii l-au rănit, încă e incapabil să-și depășească propriile slăbiciuni: umanitatea, empatia, altruismul. Este despre familii și despre ce suntem în stare să sacrificăm unii pentru ceilalți. Este despre apartenență și excluderea dintr-o comunitate. Este despre secrete dezvăluite din frustrare și consecințele lor. Este despre discriminare și cât de adânc pot răni prejudecățile oamenilor. Este despre vindecarea rănilor din trecut și asumarea a ceea ce ești cu adevărat. Este despre maturizare, despre adolescenți ce fac primii pași în viață, cât de decisivi pot fi acești pași pentru succesul sau insuccesul lor și cât de ușor li se pot frânge aripile. Este despre viața într-o comunitate, cu bune și rele, și modul în care oamenii se pot ajuta sau răni fără voie, urmărindu-și propriile interese. Este despre limite și ceea ce se întâmplă cînd treci dincolo de ele. Dacă ați citit primele două cărți din serie, știți deja la ce să vă așteptați deoarece Backman n-a lăsat loc de interpretări în ceea ce privește destinul lui Benji. Cu toate acestea, călătoria merită tot timpul. Spor vă doresc! Titlu: Autor: Traducător: Andreea Caleman An apariție : Editura: Nr. Pagini: 840 Limba: Română Gen Literar: Fictiune Nota recenzorului: 9 / 10Vizualizari recenzie: 5393Alte recenzii de la Fredrik Backman:"
5,https://booknation.ro/recenzie-scandalul-de-fredrik-backman-2,"Una dintre marile greșeli pe care le facem este să subestimăm importanța pe care o oferă ceilalți lucrurilor nesemnificative nouă. Ca atunci când un copil își pierde jucăria preferată (mică, ieftină, uzată) iar când plânge după ea vedem în asta o slăbiciune și un non sens. Total greșit! Cam asta facem cu toate lucrurile pe care nu le înțelegem: le devalorizăm ca să ne justificăm ignoranța și lipsa de compasiune. Tot total greșit! E începutul lui martie în Björnstad și încă nu s-a întâmplat nimic. E vineri și toată lumea așteaptă. Mâine echipa de hochei a orașului, categoria juniori, joacă în semifinală Campionatului Național. Ce importanță are asta? În multe locuri, niciuna, firește. Doar că Björnstad nu-i ca multe alte locuri.p.8 Așadar Björnstad e un oraș mic, retras și neproductiv. Singura lui super putere este echipa de hochei care a făcut ce a făcut și s-a ales cu niște jucători demni de marea ligă. Vor juca în semifinală în curând. E vorba doar de un simplu meci! Așa tot încearcă să se convingă pe sine, atât cei implicați direct în eveniment cât și toți ceilalți din tribune. Total greșit! Chiar nu este un simplu meci. Din contră: este totul sau nimic! Nu doar jucătorii joacă șansa vieții lor ci și familiile acestora, antrenorul, președintele clubului de hochei, directorul tehnic, femeia de servici și lumea de pe stradă. Tot sângele comunității este împins în sus și-n jos de euforia acestui joc. Björnstad e un oraș suficient de mic ca aproape toată lumea să se cunoască cu toată lumea, dar, în același timp, suficient de mare ca să fie plin de oameni pe care nu-i observă nimeni.p.74 Vedetele sunt vedete indiferent că strălucesc pe sticlele din marile orașe sau numele lor este pe buzele tuturor dintr-un sătuc de la marginea pădurii. Ele fac aceleași lucruri: se cred invincibile și se lasă conduse de iluzia superiorității. La polul opus sunt cei care ar fii putut să fie vedete dar și-au ratat șansa și cei care ar face absolut orice ca să devină. Nici unii, nici alții nu sunt personaje pe care să le tratezi superficial. Ar fi, desigur, total greșit! Toți anunță ceva zguduitor. Clocotul lor interior e asemenea unui cazan în care “Vrăjitoarea Soartă” prepară o poțiune magică. Doar scântei pot ieși din el. Colorate, arzătoare, schimbătoare de vieți. Ceea ce face cartea asta să fie atât de specială este simplitatea “vorbelor de duh”. Nu știu cum face Fredrik Backman dar spune lucrurilor pe nume cu o ușurință care taie. Și taie atât de adânc încât ai impresia că îți scoate afară tot ce creierul tău s-a străduit zi de zi să țină înăuntru. Orice adult are zile când se simte complet secătuit. Când nu mai știm pentru ce ne luptăm așa amarnic tot timpul, când realitatea și viața de zi cu zi ne copleșesc și ne gândim cât o să ne mai țină puterile. Partea bună e că putem să îndurăm starea asta mai multe zile în șir decât credem că am fi în stare. Partea proastă e că nu știm niciodată exact cât de multe.p.80. […] Bănuiește că orice om se gândește, când și când, la o altă viață, cea pe care ar fi putut-o avea în locul celei pe care o trăiește. Cât de des o faci depinde, pesemne, de cât de fericit ești.p.159. […] Amărăciunea poate fi corozivă, îți poate distruge amintirile – e ca și cum ai face curățenie la locul unei crime și până la urmă, nu-ți mai amintești decât ceea ce-ți convine.p.181. După ce cunoaștem personajele mai bine, cu visele și eșecurile lor, începe să ni se anticipeze ceva: un Scandal. Maya se gândește că, la cum se simte, ar fi bine să stea în pat toată ziua. Mai târziu avea să-și dorească să fi făcut asta.p.135 […] Mira o să regrete de o mie de ori că n-a obligat-o să stea acasă.p.145 Se aud din ce în ce mai tare tobele care marchează viitorul ireversibil, ceva ce va marca viețile tuturor. Dacă până acum reflectoarele extrem de puternice s-au tot mutat de la unul la altul, zăbovind destul de mult încât să le vedem bine de tot toate “cusăturile, rupturile și murdăria” de pe suprafață, acum, când “tobele bat”, se mai aprinde câte o luminiță pe ici pe colo care ne arată ce făcea fiecare înainte de marele Scandal. Pentru că indiferent cine e implicat direct, indirect sau deloc, oricum totul se răsfrânge asupra întregii comunități. Nimic nu e “doar al lui sau doar pentru el” în Björnstad. Bun sau rău, totul este al tuturor! Să crezi altceva, chiar și doar pentru o secundă, ar fi total greșit! Titlu: Autor: Traducător: Andreea Caleman An apariție : Editura: Nr. Pagini: 515 Limba: Română Gen Literar: Literatura contemporana Nota recenzorului: 10 / 10Vizualizari recenzie: 2016Alte recenzii de la Fredrik Backman:"
5,https://booknation.ro/recenzie-1979-de-christian-kracht,"Coperta nu mi-a spus mai nimic, dar mi-a plăcut ideea minimalistă și mi-a dat senzație de simplitate și curățenie. În schimb titlul m-a atras ca un magnet (evident îs născută în ‘79), iar povestea, scrisă impecabil de simplu și acid, s-a mulat perfect pe gustul meu. Romanul (poate este pretențios spus deoarece vorbim despre o cărticică de 130 pagini) este o distopie, fără ifose de complexitate sau sofisticare, redat concis și incisiv ce expune o filozofie demnă de luat în seamă, dar mai ales de analizat și dezbătut. Perioada în care este amplasată acțiunea este evident anul 1979, iar ambientul este în primă fază Teheran, amintind de perioada declanșării revoluției islamice. Personajul principal călătorește împreună cu fostul său iubit, un tip simandicos, excentric și arogant, cu relații și gusturi pompoase, a cărui stare de sănătate este destul de precară. Relația dintre cei doi este evident într-un impas și nu dă semne că ar avea șanse să se redreseze. După moartea subită a fostului partener și un interogatoriu la care este supus de poliția iraniană, naratorul nostru (care rămâne anonim pe toată durata poveștii) se vede obligat să părăsească în grabă țara, călătorind în Tibet și apoi în China. Pleacă hotărât să escaladeze un Munte Sacru, dar este arestat de chinezi și aruncat într-un lagăr de muncă. Între viața de la petrecerile simandicoase și degenerate din Iran și munca într-un lagăr chinez diferențele sunt uriașe. Și sunt perfect portretizate de schimbarea radicală de atitudine și ideologie a naratorului. Kraft scrie o poveste despre absurditatea, micimea și inutilitatea vieții. O scrie fără să menajeze cititorul, pe un ton acid și scârbit. Teheranul lui Kraft este populat de occidentali snobi și superficiali, aflați în cădere liberă și accelerată pe o pantă abruptă a degradării. China se prezintă la celălalt pol și expune un tablou mizer, lipsit de aspirații, visuri sau ambiții, în care supraviețuirea (în orice condiții și prin orice mijloace) este țelul suprem. Ambele versiuni ale tipologiei umane schițate de autor sunt golite de empatie și umanitate și decadente. Mi-a plăcut absurdul la care apelează autorul pentru a-și explica ideea, mi-a plăcut comparația (radicală) dintre cele două lumi puse pe tapet, mi-a plăcut modul în care a reușit să surprindă schimbarea generată de factorii externi în mentalitatea personajului (de la un tip naiv, sensibil și interesat de estetică și artă, ajunge susținător al unei dictaturi bazată pe doctrina violenței). Teheranul pare complet occidental și capitalist (și de aceea amenințat de revoluție), în timp ce China este comunistă și redusă (și de aceea lipsită de orice perspectivă sau orizont). Cu toate acestea, pare că libertatea individuală de care s-a bucurat naratorul nostru în trecut nu-i mai poate oferi starea de siguranță pe care o găsește (surpriză!) în interiorul lagărului. Oare o să ajungem să ne speriem de prea multă libertate? Oare lagărul și dictatura vor ajunge să reprezinte în mintea noastră salvarea? Titlu: Autor: Traducător: Andrei Anastasescu An apariție : Editura: Nr. Pagini: 136 Limba: Română Gen Literar: Literatura contemporana Nota recenzorului: 9 / 10Vizualizari recenzie: 269Alte recenzii de la Christian Kracht:"
5,https://booknation.ro/recenzie-puiul-de-cuc-seria-fjallbacka-11-de-camilla-lackberg/,"Lackberg pare că are o baghetă magică, o pune în funcțiune și ești, pur și simplu, vrăjit. Te cuprinde pe nesimțite, îți ascute simțurile, îți face zdrențe creierii și te ține suspendat până la ultima pagină, trăind cu senzația că în orice clipă există pericolul să fii linșat. Are femeia asta o imaginație bolnavă și complexă și un condei ce știe să țeasă intrigi pline de mister și secrete, cu cele mai spectaculoase răsturnări de situație, încât sunt momente când simți că te sufocă așteptarea, și jumătate din carte, cel puțin, nu știi la ce să te aștepți și te lupți cu imprevizibilul. Sfatul meu e să te aștepți întotdeauna la ce e mai rău. Căile ei rămân, de la primul până la ultimul cuvânt, misterioase și necunoscute nouă, bieților cititori de rând, iar misterul, în loc să se clarifice, se complică și se adâncește cu fiecare întoarcere de pagină. Dacă crezi la un moment dat că ai prins firul are grijă autoarea ca în maxim cinci pagini să te zăpăcească iar cu altă răsucire magistral de brutală de condei. Ce minte diabolică are, ce imaginație bolnavă și complicată, ce stil de secretomanie psihotică care te aduce la exasperare. Ce frică mi-ar fi să dorm cu ea în pat! Lackberk e o fostă contabilă, reprofilată în mamă a trei copii și în scriitoare de mystery-crime de succes. Personal am regăsit-o ca personaj în rolul Ericăi din serie, de asemenea scriitoare de succes, mamă a trei copii și detectivă „sub acoperire” pe urmele băieților răi. Autoarea spunea într-un interviu că scrie cartea în timp ce în cap i se derulează povestea ca un film, scenă cu scenă. Înclin să cred că personalitatea ei și cea a Ericăi, personajul central, sunt asemănătoare: firi empatice, mame înnăscute și dedicate, iscoditoare, băgăcioase, curioase la extrem, înzestrate cu sclipiri de genialitate, dar mai ales cu imaginație debordantă (din păcate, eu nu suport genul ăsta de casnice, le văd ca pe babele angajate cu normă întreagă la radio-șanț, dar acest lucru nu m-a împiedicat să ador seria). Camilla a folosit ca ambient în toată seria spațiul propriei copilării: un arhipeleag din Suedia, Fjallbacka, și vecinătățile, un mic orășel de coastă, unde toată lumea cunoaște pe toată lumea, loc în care a trăit o perioadă cunoscuta actriță, Ingrid Bergman. De asemenea, există un nucleu de personaje care este regăsit în toate cărțile seriei: detectivul Patrick și soția sa, scriitoarea Erica; sora acesteia, Anna, soțul ei, Dan și copiii lor, colegii din poliție: Annika, Gosta, Martin, Bertil, încrengătura relațiilor complicându-se de la roman la roman. Destinele lor se împletesc, fiecare având urcușuri și căderi, bucurii și necazuri. Seria poate fi citită și fără a ține cont de ordinea apariției, dar este indicat a fi respectată pentru a înțelege relațiile ce se formează pe parcurs între personajele ce apar de la început până la sfârșit: prietenii, căsătorii, nașteri, accidente, trădări, morți și câte și mai câte. Seria conține (deocamdată) unsprezece volume în ordinea următoare: Prințesa ghețurilor, primul roman din serie, debutează cu întoarcerea Ericăi în orașul natal, după moartea părinților, cu reîntâlnirea cu fostul coleg de școală, Patrick, intrat acum în rândurile poliției locale și cu misterul morții celei mai bune prietene a ei din copilărie, prietenie ce se răcise de foarte mult timp. Colaborarea dintre Erica și Patrick, timidă la început, începe să prindă contur și să dea roade, stimulată de curiozitatea Ericăi și ambiția lui Patrick. Dar ce se ascunde în spatele ușilor închise? De ce s-ar sinucide o tânără frumoasă și bogată căreia nu-i lipsește nimic? În Predicatorul investigăm un caz în care se găsesc scheletele a două femei dispărute în anii ’70. De asemenea, povestea de iubire dintre cei doi eroi centrali se consolidează odată cu iminenta naștere a primului lor copil. Cioplitorul în piatră aduce în prim plan un posibil accident: o fetiță găsită înecată în golf. Pe măsură ce investigația înaintează, secrete teribile și personaje malefice se conturează în spatele tragediei. Ce bestie cu chip uman ar fi fost capabilă de o asemenea faptă abominabilă? Cine ar fi fost în stare să omoare un copil cu sânge rece și fără remușcări? Al patrulea volum al seriei, cel mai slab până la acest moment, este Piaza rea. Ce legătură poate fi între victimele unor accidente de mașină, provocate pe fondul consumului de alcool și o tânără ucisă în timpul participării la un reality-show? E oare blestemul trecutului? Moartea lor e justificată de răscumpărarea păcatelor sau e doar ghinion? Copilul german merge pe urmele mamei Ericăi și al trecutului său plin de secrete. Comportamentul distant al mamei față de ea și sora sa a urmărit-o pe Erica ca o umbră toată viața. Dar, oare, motivele mamei erau plauzibile și mai puternice decât dragostea maternă? Sirena este volumul cu final apocaliptic, în care viața personajelor atârnă de un fir de păr. Viața Ericăi, a Annei și a copiilor lor nenăscuți sunt pe muchie de cuțit. Un roman de debut cu un succes răsunător, câteva scrisori de amenințare, un trecut misterios și o mână de martori care refuză să vorbească. E vinovăție sau frică? Păzitorul farului ne poartă pe o insulă mică, unde fantomele și personajele reale împart teritoriul și chiar se ajută reciproc. Cum poate influența frica și vinovăția comportamentul unei mame? Până unde poate merge o femeie pentru a-și proteja copilul? Ar putea câteva povești cu fantome s-o oprească? M-aș mira! Încercând să atenueze o poveste de demult despre cruzimea unei femei, societatea îi maschează faptele sub denumirea metaforică de Făuritoarea de îngeri. Reîntoarcerea în sat a unei urmașe a acesteia dezgroapă secretele teribilei povești, dar și alte gânduri întunecate și întâmplări nefericite cu urmări nefaste. Îmblânzitorul de lei debutează cu descoperirea cadavrului mutilat al unei fete dispărute de câteva luni și cu o tragedie de familie soldată cu moartea soțului și condamnarea soției. Ce legătură poate fi între cele două evenimente nefericite? De ce refuză condamnata să-și justifice gestul? Ce o sperie atât de tare încât singurul loc unde se simte în siguranță e închisoarea? Vrăjitoarea, cartea cu numărul zece a seriei, merge pe trei planuri temporale diferite și expune teme si subiecte interesante și controversate. Lackberg explorează vânătorea de vrăjitoare și transformă această pagină crudă a istoriei într-un thriller extrem de alert. Puiul de cuc a fost publicată la cinci ani distanță de Vrăjitoarea când fanii seriei deja se resemnaseră și nu mai sperau la o continuare. Camilla revine în forță readucând pe scenă puternicul cuplu de detectivi format din Erika și Patrick. Deja veterani în căsnicie, cu o casă plină de copii și cu alte surprize pe drum, cei doi se aruncă într-o nouă investigație cu aceeași dezinvoltură și aplomb cu care ne-au obișnuit. Cazul propus în acest ultim volum implică multă brutalitate și cruzime, lucru care apasă greu pe psihicul de proaspăt tată al lui Patrick, obligat de funcție să cerceteze la fața locului ororile lăsate în urmă de un criminal sadic. Cu toate acestea, această ultimă poveste pe care a țesut-o Camilla pe mine personal nu m-a convins în totalitate și mi s-a părut cu o treaptă mai jos față de celelalte povești ale seriei. Răsturnările de situație sunt mult prea neverosimile și povestea este cusută cu ață albă. Multe lucruri nu s-au potrivit și mi-au dat cu virgulă. Avem o plajă largă de personaje și implicit de suspecți, deoarece prima crimă are loc în timpul unei petreceri (nunta de aur a unui laureat Nobel) la care sunt invitate multe personalități literare și artistice. După această primă tragedie, cuplul celebrat se retarge pe o insulă privată împreună cu fiii și nepoții pentru a-și reface moralul și a-și regăsi echilibrul. Dar nici aici nu sunt ocoliți de suferință. Concomitent, urmărim într-un alt plan temporal viața dificilă, dar plină de culoare și promisiuni a unui transsexual care a trăit în Stockholm în anii 1980. Partea aceasta a investigației, în care se implică Erica, mi s-a părut cea mai interesantă, plină de informații și detalii inedite, o istorie a primilor pași făcuți de mișcarea LGBTQ suedeză, dar în ciuda acestor curiozități interesante, personajul urmărit mi s-a părut idealizat exagerat, mult prea perfect, o păpușă fără defecte. Aș fi preferat un personaj mai real, care mai și greșește, care se mai enervează așa cum mi-aș fi dorit și un pic mai multă moderație când vine vorba de perfecțiunea cuplului Erica-Patrick.(ăștia doi trăiesc într-o lume utopică din punctul meu de vedere). În altă ordine de idei, criminalul nu m-a convins, nici trecutul lui, nici motivația, nici modul în care s-a infiltrat în scenă, nici momentul în care a ales să-și ducă răzbunarea la bun sfârșit. Aș fi dorit să am parte de mai puține potriveli și coincidențe, prea multe piese de puzzle n-au făcut click perfect în lăcașul lor și au rămas cu un colț puțin în afara tabloului general. Planurile, prezent-trecut, puse în oglindă apar în toate romanele seriei. Trecutul vine cu amintiri și frânturi din viața anumitor personaje ce au legătură cu anchetele și merg în paralel cu descoperirile și cercetările din prezent. Se împletesc continuu și îți aruncă cu lehamite câte o bucățică de adevăr, din loc în loc. În toate cărțile seriei misterul este bine păzit până la final și cu greu deslușești ceva înainte de ultimele pagini. Recomand seria din toată inima, mai ales iubitorilor de povestiri întortocheate ce-ți sucesc și storc creierii cum faci cu rufele puse la uscat. Este una dintre cele mai bune serii de mystery-crime pe care le-am parcurs și acest ultim volum lasă ușa deschisă larg pentru următoarele volume. Nu degeaba, Lackberg a fost numită Agatha Christie a Suediei. Titlu: Autor: Traducător: Cristina Ekholm An apariție : Editura: Nr. Pagini: 456 Limba: Română Gen Literar: Crime, Thriller, Mistery Nota recenzorului: 8 / 10Vizualizari recenzie: 15058Alte recenzii de la Camilla Lackberg:"
